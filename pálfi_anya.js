 let anya ="Első füzet  Címlapon: Sebestyén Olga 		Csaroda 1940 XI.4. Fedőlap belső oldala:  Pál lev (levele) filippibeliekkhez 4 rész 13 - Mindenre van erőm a Krisztusban, aki megerősít engem.  Pál levele a Filippibeliekkhez 4 rész 21 vers - Köszöntsetek minden szenteket a Krisztus Jézusban. Köszöntsenek titeket az atyafiak akik velem vannak  Sebestyén Olga Sebestyén Cserepes Lajos 			Sebestyén Klári 			Cserepes Sándor 			Egy pár míg 			boriska nem szól 			Áldásom rátok   						Dall Nem én nekem szánt az Isten Másnak adott tégedet						Székely Anna Nekem csak egy mosolyt dobott					Sebestyén Klára Az utamba véled							      Csaroda 1947 Addig addig mondom							       VII hó Nincs szívembe bánat						 Amíg egyszer édes kincsem				 Sebestyén Klára Meghalok utánad.						 Cserepes Sándor 								 Egy pár míg 								 A sírba nem szál. 						Kiss Miklós 						1940.XII. 15-én 					 más Csaroda 	Bereg Megye 1947 Akácos út, ha végig megyek rajtad én,			 Eszembe jut egy régi szép regényes éj.		 Nyár este volt pacsirta szólt a fán, Ott kóborolt, bitangolt egy cigány. Megszólítám: jó, hogy megtalállak itt! A legszebb lány tudod e hol lakik? Amerre lent túl az akác során! Ma este még húzd el a nótát! Egy ablaknál állj meg cigány, Úgy muzsikálj, hogy sírjon az a szép leány. Olyan legyen mint egy néma szerelmi vallomás De csendesen ne hallja Senki más. Csak Ő!     						Emlékvers Ha majd egyszer eszedbe jut katona életed Én is jussak az eszedbe ki véled szenvedek Egy lányt megszeretni egy perc is elég Aztán elfeledni egy élet is kevés Még szebb ha egy hűtlen megtér  						Más dall Hazudhatsz már csókot hazudja a szívemnek: Csalfa boldogságot, A zúzmarás gajra fehér gyöngyvirágot. Hisz enyém szíved elmondtad már százszor, Hogy csak érted dobog lázas éjszakákon. Sose kérem számon, Hazudhatsz már csókot, még ha nem is szeretsz. Csókold csak az ajkam ha meg is csalsz titkon, Ha nevetsz is rajtam, Hisz minden csak kábít a megperzselt oltár, Fojtogat a sírás, mert mindig hazudtál. Csókot ne hazudj már!                                   Olga  						       Sebestyén Olga 								     Csaroda 									1940 XI.4.   Olyan lettem mint ősszel a faág, Lehullott szívemről minden virág. Gondolok rád, de szívembe régen ősz van már, Aranyos napsugár hiába kacag már.  						Templom Zeng az ének, száll fel a magasba. Ima szárnyal fel, olyan jó vagy Te. Velünk vagy te örökké élő Isten, Őrizd, szeressed bűnös, rossz gyermekedet. Áldó kezed nyújtsd felénk kegyelmesen, S támassz hitet gyenge lelkünkbe. Ölts belénk a szereteted virágát!					Székely Anna A reményt, mely csak tebenned van, tartsd meg! Senki másba ad vezetőül Jézusunkat inni. Nekünk, ha Ő vezet, mi soha el nem esünk. Kérésünket hallgasd meg kegyelmesen, Hajlékodba ne vezessen bennünket más, Csak a hit, a remény és a szeretet. Szent igédet add mellénk útmutatónak! Boldog lesz, mert te vagy a szerető, édes Atya. 					       1940 XI.19. Csaroda    Az életpálya kétes és nehéz, Vezéreljen egy túlvilági kéz. Ha lépsz, fontold meg léptedet, Mert visszatérni néha nem lehet.  						Dall  Az út szélén van egy magas nyárfa, Nyárfa alatt édesanyám háza.					János Herv		 Édesanyám fehér fejkendőbe,				Gefangenennummer 423 Édes anyám de régen eljöttem.					Láger=Bezeibhungh: Gyürkés fehér cipót de rég ettem,			           Stalag VIII. B A búzába de rég vágtam rendet!					     	      691 Édes anyám látom e még kendet	?				Detschand 									(Allemange)   Fáradt vagy, s elnyomott a földi gondok sokasága? Hajtsd párnára fáradt fejed, és gondolj szeretettel családodra, akikért fáradsz. És gondolj szívedbe hálával arra, ki ezt adta tenéked. Borulj le előtte és köszönd meg buzgó imával azt a boldogságot, mely néked adatott. Ha nem vagy boldog, kérd a jó Istentől és ő megadja tenéked.   Szegény vándor legény szomorúan 				Bandukol Kőkeresztnél fájó szívvel búcsút vesz a 				Falujától. Itt hagyja a szeretőjét, messze visz az útja, Szegény legény, vándor legény, szemét a könny befutja	 II. Szegény vándor legény vissza jött az útról, Szegény vándor legény szomorú a bútól. Hűtlen lett a szeretője, másnak lett a párja. Így van ez a szegény legény, hej senki se várja. 					 					más  Hej de jó a babám csókja, akár csak a méz, Ha rám néz a két szemével rögtön megigéz. A dereka oly hajlékony, akár csak a nád, Add ide hát édes kincsem azt, ami másnak nincsen. Azt az édes, icit-pici, csókra termett, csoda kicsi, Gyönyörű szép, pici piros szád. Hely, de jó az én borocskám, akár csak a méz, Ide gyere Peti cigány és azt húzzad el: Lesz még egyszer muri nálunk, hogyha majd…      Hogyha majd lagzit csinálunk. Bort iszik szegény, gazdag Húzzad, mert a falhoz csaplak, Húzzad, hogy a húr szakadjon el!			Velünk az 								Isten 					más   Elbujdostam, messze jártam Elüldözött apám átka. De messzi idegenbe álom szemem Le nem zárta, Hogy nem tudtam megpihenni,				Sebestyén Olga Nem kő párnám volt az oka.				Csaroda Az az átok nyomta lelkem,					1940 XI. 22. Ha leszállott az éjszaka. 						II Ébren voltam, álmodoztam, Szüntelen csak rád gondoltam. Még ma is rád gondolok, Szegény szívem fájón dobban. Úgy tűntél fel lelkem előtt, mint egy				Olga Letört liliom szál … fejfáimmal keltettelek, de te vissza ………… tálaltál   Szép szemednek sugarán Elmerengek édes rózsám					Turós csusza mákos csík Rajtad kívül mást szeretni nem tudok			gondolj rám ha bolha csíp. Elfeledni téged képes nem vagyok Te vagy a két szememnek gyönyörű szép virága Emlékül, hogy mit írok akkor tudod Kezdő betűimet együvé olvasod.  					más		Örülj, ha büntet az Isten, mert ő még 							azt is szeretetből teszi. Légy erős 							a megpróbáltatásba	! Csillag régen ragyogott még szebben, Amikor te voltál mellettem. Ragyogott a hold, akár csak a nap, Olyan szép volt, mint maga a szép nap. Drága időm vajon vissza jössz-é,  A szívem rég várja a szíved jöttét. 					Más Szép a rózsa amikor harmatos,  Isten szeme lebegjen rajtatok. Védjen meg kegyelme minden rossztól! Elviselni a rosszt adjon sok-sok erőt, Kegyelme kísérjen titeket örökké.    					Vers a barátnőmhöz  Galád ellenség hiába akarja szakításunkat, úgy egybe nőttünk, mint két testvér faág. Jaj annak, ki barátságunkat sérteni akarja, Átok száll reá, mert a mi barátságunk tiszta. Szeretjük egymást, mint két páros madár, Isten áldása kísér nagyon régen már. Rajtunk kívül megegyezni úgy nem tud senki társunk, Értjük egymást, ha nem beszélünk mást. Nem látunk már semmit, csak egymást. Ki tudja, meddig élünk így együtt még, Édes jó Istenünk adjad, hogy örökké!  (tintaceruzával): Mondjatok akármit, Jézusé vagyok, Bűn, világ nem csábít, ővéle maradok. Szívem csak az övé örökre, Nem vonhat el többé tőle senki se. …… megjelent …… lelkészek …… a konferencián 			Rác István 				Beregsz.  					1940. XI. 28 				     Konferencián Isten segítségével részt vettem. Áldott emlékül feljegyzem, hogy mások is tanuljanak majd belőle. Az Asztélyi tiszteletes úr szavaiból sok jót tanultam, melyben Isten haragjáról és szeretetéről tett bizonyságot a szent ige szerint. Én imigyen értelmeztem tanítását: Isten olyan, mint egy jó édesanya. Szeret, de ha nem jól teszünk valamit, megfenyít. Azt nem azért teszi, mert haragszik, hanem azért, mert azzal is csak jót akar nekünk. Ezért hát, ha ver a jó Isten, nem haragszik, hanem próbára tesz bennünket. És a zsoltár szavai szerint „Azt bünteti, kit szeret, mást Ő nem is tehet.” Ezért hát vegyünk példát a sorsról és Jóbról, ki a megpróbáltatás keserű óráiba is megmaradt igaz, Isten félő embernek. És Isten a borús égre ismét felhozta ragyogó szivárványát, mely bearanyozta Jób életét. Ezért ha majd valaki olvassa e sorokat, vegye eszébe és vésse mélyen a szívébe, hogy van egy jó  Istenünk, aki szeret bennünket, rossz, rossz bűnös gyermekeit. Bebizonyította azzal, hogy Ő szeret, és tiszta fiát elküldte minékünk váltságul. Ezért hát halandó ember, ki Isten megváltott gyermeke vagy a Krisztus által: Borulj le este, reggel a te mennyei atyád előtt, és köszönd meg az Ő nagy jóságát, mellyel körül vesz a nap minden órájába. Ne legyen neked itt a földön más példaadód csak a Jézus Krisztus  mert ha Ő lesz a te példaadód, akkor lesz boldog a te életed itt a földön. Munkádra az ő nevével indulj, és neki köszönd meg az erőt, egészséget és boldogságot. Ha kenyeret szegsz, adj hálát annak, aki adta azt, és légy boldog, ha másokon segíthetsz. Légy becsületes, szeresd a munkát és becsüld meg munkaadódat. Szeresd szüleidet, testvéreidet, és szeresd még azokat is, akik neked ellenségeid. Szeress mindent és mindenkit, mert akkor szeret téged is a jó istened, kinek szeretetére van a legnagyobb szükség. 			Írta Sebestyén Olga Csaroda  107. Dicsérjétek az urat, nagy az Ő jó volta. És örökké megmarad az Ő nagy irgalma. Akit megváltottak általa kegyesen Kitől meg ……. Tartottak őt, dicsérjék  		híven  (Fekete tintával)  1940. XII 5.  Derűs égből villám csapás, úgy jött a bánat. Rám szakadt, mint meghalt fa, már minden hiába. Álmaimnak épp a legszebbikét rabolta el tőlem, Galamb szárnyán messze ment, el se köszönt tőlem. Ártatlan volt álmom, de rég messze szállott, Megsiratom sokszor az én édes álmom.  Ilyen jó nincs senki a világon, mint te vagy egyedül. Segíts, mikor az ember bajba van, te légy áldva. Te vagy mindenünk, csak te vagy egyedül, El ne hagyj el, légy velünk Óh áldások adója!  Békesség legyen az Igaz Istennek, aki nekem mindenem. Ő óvott meg az elmúlt órákban is a nagy veszedelemtől. Ezért legyen áldott mindörökké 												Ámen     					Dall Csöndes kis legényszobába az óra éjfélt ütött, Kívülről zajos az utca, hangzik az éjjeli szó már. Estére indul az ezred, estere mi is megyünk. Borulj a vállamra édes, ki tudja hová megyünk?  						II  Pislogó tábori tüznél az ezred pihenni tér! Mind alszik, de ébren a hadnagy, ceruzát, s papirost kér. Ma őt még valaki várja, halja, hogy valaki sír, Fejét kezébe hajtja, és aztán csendesen ir.  						III. Vége van az ütközetnek, pirosan kel fel a nap. Kórógyon az ablak mellett imádkozik már a pap. Biztosan csendesen, halkan, a hadnagy nem hallja már. Egy gojó szíven találta, lelke kedveséhez szált. 							Olga 							Sebestyén  						  						Más  Élj még sok új évet, élj benne sok szépet, Ezt kívánja neked Barátnőd ki szeret. 				Csöndes kápolnádba 				Borulj szépen térdre, 				Akit szíved szeret, 				Imádkozzál érte, Sebestyén Olga 1940 XII. 6 péntek    			Székely Annus	Vers	Székely Annus  Le ment már a nap, de a hold még alszik. Épen most kél a csillag a kárpitos égen. Gyertek, ó ti szép csillagok, ragyogjatok nékem, Boldogságom teremtem én a hold fényénél. Olyan vagyok már, mint a sötét éjszaka, 			Klára Leszállott a sötét éjjel, nagyon sötét az éjszaka.		Annus Drága a napfény, én nem is élhetek már vele, Ott ragyog bent lelkem mélyén, nem élek én vele. Galamb szárnyán messze megyek, hold kísérj engem.  Székely Annus Sebestyén Klára				  						más  Egy csillagos éjszakába hozzád száll a vágyam, Elraboltad, messze vitted az én boldogságom. Holdvilágos nyári éjjel, mikor a hold feljő, Amikor a csillagokkal játszik kósza szellő, Akkor vagy nekem eszembe, a szívem már meghalt, Elmúlt, elhalt minden, már csak az emlék van még meg. Várlak, várlak, de hiába, rég elmúlt a nyár is, Elrepült már, messze szállott a nagy boldogság is. Vagy talán nem is volt, csak álom volt csupán, Igen felébredtem, az álom elszállott. 					Isten vele   						Dall Esteledik, alkonyodik, a pázsiton megszakad a hajnal. Ütközetbe áll az ezred, a katonák sebesülnek, halnak. Ipoly menti kanyargónál húzódik egy magyar lövészárok, Harci zajban rád gondolok, tőled rózsás leveleket várok. Mindhiába ábrándozok, a posta se hoz levelet tőled, Azt mondják, hogy hűtlen lettél, mégse mondtad,  Hogy az Isten véled. Nem jutok eszedbe már, itt vagyok, hogy dicsőséget vívnak, Ha elesek, vértől piros gyöngyvirágok nyílnak. Ha meghalok, meghagyom a bajtársamnak, szakítson egy szálat, Küldje el a legszebb lánynak, akiért hűtlen lettél, árva. Majd amikor a levelet megtalálták a blúzom zsebébe, Igaz, hogy egy kicsit véres lett a levél halovány két széle. Amelyikbe azt írod, hogy menjek haza, félsz egyedül járni, Szeretnék az utcátokba véled együtt, mosolyogva járni.  					más Drága szép virágom			A Tél már messze van Picike ibolyám					A tavasz itt ragyog Nyíljál már virágom			           A szívem is virít Itt van a tavasz már		                     Édes kicsi virág, légy üdvözölve     Szeretlek mint virág a harmatot Szeretlek mint mennybolt a csillagot Szeretlek mint fecske a tavaszt				Székely Anna Szeretlek mint fájdalom a vigaszt			           Csaroda Szeretlek úgy hogy szóval ki nem mondhatom		Bereg megye Szeretlek szívemből drága kis angyalom			 Mindezeket tenéked leírom						1947, VIII.hó 12 nap. Csak szeress te is drága kis angyalom.   					más  Zokogva siratlak, a szívembe gyász van, Téged látlak minden rózsahervadásba. Emléked eltűnik, haldoklik a lélek, Úgy érzem kicsikém, nem sokáig élek. Nálam szomorúság, nálad még van remény, Az öröm a tiéd, a bánat az enyém.  					más  Fehér rózsát visz a galamb magának, A faluba a legszebbik leánynak. Hadd mondja el ezt az egyet helyettem, Hogy én magát nagyon-nagyon szeretem.   Hogyha tűz üt ki egy házba, Óbégat lót fut mindenki. De ha egy szív borul lángra, Azzal nem törődik senki.  						   					 					Dall  Három hervadt rózsa meg egy fakó virág Maradt teutánad. Csöndes nyári estén, mikor el-el nézem, Hozzád visznek vágyam. Zokogó imádság száll fel a lelkemből, Gyötör, fáj az élet. Elmúlt boldog időm, vesztett boldogságom, Soha fel nem ébred. Míg én zene szónál vígan mulatoztam, Gondtalanul éltem, Te a jó Istenhez buzgón könyörögve Imádkoztál értem. Akkor boldog voltam, de te nem találtál Földi üdvösséged, Most már te vagy boldog, én meg leborulva Imádkozok érted.   						Dall  A faluba egy kis házba beteg mellett virrasztanak, Barna kislány haldoklik ott, fájó szíve majd megszakad. Nem tud addig átal menni angyalnak a másvilágra, Levelet vár mesze tájról, barna legény kézírása. Jaj Istenem egy kis levél, hogy tud ennyi bút, bajt hozni. Egy szegény szív bánatába egy pár sortól megszakadni. Az volt írva a levélre ne várj engem, csak hazudtam, Szegény vagyok, feleségül gazdagabb lányt választottam. Nagy urak közt fényes lagzi, mámorosan szól a nóta, A faluba egy barna lányt most tesznek a koporsóba. Mulat a vőlegény, nem sír azért, hogy mi volt az, Hogy megszakadt egy szegény szív, És letört egy nyíló rózsa. 					más (Ceruzával írva)  	Mit írjak emlékbe egyebet Mint hű szerető lángoló szívemet Az ajkadra egy-egy forró csókot Isten áldjon drága Légy örökre boldog Ezt kívánja néked a régi barátnőd Gizi   Bánat gyötör éjjel nappal, Aranyos napsugár hiába vigasztal. Rám köszönt az est szomorún, sötéten, Álom elkerüli szemeimet régen. Te vagy álmaimba, csak te vagy egyedül, Hiába, nem tudok élni én egyedül. Bejárom az erdőt, vadvirágos rétet, Elmerengek rajta, de nem vigasztal meg. Régen hallgatom az erdő mező dalát, Te vagy a lombok közt egy bujdosó madár. A réten te virítsz tarka virág helyén, Látlak álmaimba, szép reménységem voltál. A tavasz, nyár elmúlt, te is rég itt hagytál, Nem tudlak feledni, csak szeretni téged. Szeretettel várlak, mert te vagy a végzet Hív és bízva				Némi szükségedbe 	Bízzál!				Senki máshoz csak Amit hittel kérsz				Istenhez Megadatik néked Szeressük egymást, mint Isten szeret bennünket, rossz gyermekeit.  Mindenek Felett a te menyei atyádat szeresd a legjobban!   Nézd a felkelő nappal együtt kelő sok-sok kis madarat, kiknek legelső az Isten dicsérte. Ember nézte a sárguló búza táblát, melyet a nap érlelő sugara napról napra aranyosabbá tesz. Nézd a zöldellő legelőt, a kéklő erdőt melyen túl a bércek halvány csucsai látszanak. Nézd a kis patakot, mely vígan csobolyogva fut tova a lábad előtt. Nézd a fejed felett elhúzó szép rojtos felhőket, ők is mind elszállnak arra nagyon messze, és te itt maradsz, ebbe az áldott légkörbe, mely olyan kedves. Szelídnek hová visz a vágyad? Mindig mindenáron, óh halandó ember, borulj le Isten előtt és adj hálát azért a sok szépért és jóért melyet csak kegyelemből kaptál, és melyért olyan kevés jót adsz a te kegyelmes jó atyádnak. Pedig nem sokat kér, csak egy rövid imát melyben a mi lelkünk is boldogságát leli. És azt, hogy szeressétek egymást, mint ő szeret bennünket. Legyünk jók, és főleg legyen előttünk a lelkünk tisztasága, így kísér életünkbe az Isten áldása. A szívünk legyen mindig az Isten szeretetével tele! Így ha sújt is a bárd, könnyebb lesz elviselni azt.   Délibáb játszik odakint a rónán, A pacsirta dalol nem messze a tónál. Nem sír, mert boldog, hisz ragyog a napsugár, Ó de szép a tavasz itt lent a páromnál. Ilyen dall nincsen több talán a világon, sír a gyöngyharmat a tavaszi virágon. Tavasz van, ragyog az arany nap az égen, Van arany nap, ibolya, ezt vártuk már régen. Álmodtunk a tavaszról, virágos mezőről, Nem álom már, valóság, jövök az erdőről. Csörgedez a patak is vidáman, dalolva, Altató dal helyett szép tavaszt fuvallva. Ragyog a napsugár apró habján játszva, Olyan szépen dalolnak, a jó Isten áldva. Dalol az erdő is rózsát köszöntve, A szép tavasz bárcsak tartana örökre.   				más  Keressed és megtalálod A vágyva vágyott boldogságot Csak vigyáz a szívedre Ha az tiszta, akkor leszel boldog.   			Dall  Zöld akácz …tokban lopva ………….. Zöldre festett kis ablaknál … sokat megállok, Ide hallik még a régi cigány muzsikája, Temeti a boldogságom az a kopott fáján  			II.  Nem tudok én elaludni, elkerül az álom Eloltom az éjszakát, utcákat járom Fáj a szívem, te érted fáj, nem sokáig birom Valahol a kárpátokba ássák meg a sírom  			III.  Ha meguntad szerelmemet, legyél boldog másal! Légy boldogabb, nem úgy, ahogy mi voltunk egymással. De ha ezt is úgy meg csalod, mint engem megcsaltál, Verjen meg az isten, hűtlené vált babám 			1940 XII hó 8 …. Sebestyén Balázs 							Csaroda   				vers  Jól vigyáz szívedre, hogy ne fájjon, Arra is, hogy más után ne fájjon. Mert ha szíved más után dobog, Én meghalok, itt sem lehetsz boldog.  				más. Dal  A faluba egy kis házba beteg mellett virrasztanak.  Barna kislány haldoklik ott, fájó szíve majd meghasad. Nem tud addig általmenni angyalnak a másvilágba, Levelet vár messze tájról barna legény kézírással. Jaj Istenem, egy kis levél, hogy tud annyi bút, bajt hozni, Bánatába egy szegény szív egy pár sortól megszakadni. Az volt írva a levélbe: ne várj engem, csak hazudtam, Szegény vagyok, feleségül gazdagabb lányt választottam. Nagy urak közt fényes lagzi, mámorosan szól a nóta, Falu végén egy barna lányt most tesznek a koporsóba. Úgy elmulat a vőlegény sírni azon, hogy mi volt az, Hogy meghasadt egy szegény szív, Hogy letört egy nyíló rózsa. 	Sebestyén 	Olgica 			E lapra hát mit  			Is írjak mire 			Kérjem szívedet? 			Ahogy én szeretek,  			szeress te is engemet.   Nyírlugosi templom mellett felnézek a keresztfára, A hitemet össze törve kóborlok az éjszakába. Így, mert ott látom a megváltóm búbánatos szelíd arcát. A te sorsod jut eszembe, szerencsétlen Magyarország Árván hagyott koldusország.   					más  Nincsen nekem puskám, az orosznak adtam, Amikor a harcot könnyedén feladta. Katona ruhámat az osztrák letépte, Amikor két karom a határát védte. Így fizetett érte. Lesz még nekem puskám, fényes szurony rajta, Felhangzik majd: rajta magyar fiúk, rajta! Szuronyom hegyére csak romár vér fagyott, Úgy szerzem majd vissza szép Erdély országot. Nagy magyar országot. 						Sebestyén Olga  	Ettől írtam vasárnap este. Isten segített. 	Övé legyen a dicsőség mennyben és földön, 	Az Ő országának épülésére, szívem  	Megnyugtatására írtam. 						Sebestyén Olga     Gondolj rám, hogyha virágok Illatával üzenek tenéked, Zárd szívembe a nevemet, Ha imára kulcsolod a kezed. Kössél össze néhány rózsát, Égő színűt, illatosat. Na most csókold is meg, Emlékezz ki írta ezt. Kinek szíve eped. 		   			Dall  Zúg a vihar, jajgat a szél Kergeti a felleget De még nagyobb bánat járja Az én árva szívemet Seperje is el a vihar, seperje el E világot örökre Hiszen minden boldogságom Reménységem Rág sírba van temetve  (Ceruzával írva) 	aranyos babuskám szeressél igazán, mert boldog csak úgy lehetsz, ha engem 	szeretsz. Olgám 				IGy Gizus Nem kell pénz a boldogsághoz, Nem kell ahhoz semmi. Én Istenem, mért nem tudok Mégis boldog lenni? Az utcádat végigjárom, Nem vár ott rám senki, Hely minek is él az ember Könnyes szemmel, fájó szívvel, Ha nem tud feledni? Ami elmúlt, nem jön vissza, Hiába is várom, Mert az álom azért álom, Hogy egyszer elszálljon. Az a csók a legszebb csók,  Mit nem csókolnak végig, Új szerelem, régi bánat, Ölelem az új babámat, siratom a régit. Piros pipacs búzavirág Nyílott kint a réten, Nyár volt mikor megláttalak Kint a faluvégen. Megöleltél, megcsókoltál, A szívemet kérted, Bolond voltam, odaadtam, Mert én hittem neked. 			II. Nádfedeles házatokba Esküvő van máma A szívedet másnak adtad, Másnak lettél párja. Így rendelte el az Isten Odafent az égen, Leszünk mi még boldog ketten, Kint a temetőbe. 			 			Más Ha boldog nem lehetsz, Légy megelégedett. Ha a sors nem jó hozzád, Legyen a menny a hazád.  Piros rózsa, kék nefelejcs, Engem rózsám el ne felejts! Pirosat nyílik a rózsa, Én nem felejtlek el soha.  A szerencsére vigyázz, mert olyan Mint a labda. Ritkán esik talpra, hasra pedig soha.  Édes anyám kössön kendőt Selymet a fejére, Menjen el a legszebb lányhoz A falu végére. Mondja neki, házasodok, El akarom venni. Kérdezze meg akar, A feleségem lenni. Édes fiam azt a kis lányt Verd ki a fejedből, Nem érdemli, hogy úgy szeresd Sziledből lelkedből. A minap is azt beszélte, Gazdag legény kérte. Édes anyám fáj a szívem, Majd meghalok érte.  Vigyázz, mert játszik veled a boldogság. Ne félj, mert ha félsz, elkerül messze száll. De ha keresed akkor rád talál. 					Sebestyén Olga   Fáj a szívem egy fekete csikóért, De még jobban egy szép, barna legényért. Kék a szeme, a két orcája tüzes lánggal ég, Fáj a babám gyenge szíve ahogy rám néz.  			        			más  Ragyog a napsugár a selymes pázsiton, Csillog a gyöngyharmat fűszálon, virágon. Dalol a kis madár a virágos ágon, Tavasz vagyon, boldog légy gyönyörű virágom! Ragyogjon a szemed mint liliom kelyhe, Lebegjen feletted az áldások lelke. Légy olyan boldog, mint a szabad lepke, Érezd meg a tavasz mámoros illatát. Igyad a tavasznak mámorító borát, Legyen élted hosszú, és légy nagyon boldog. Vezérelje Isten minden bajod dolgod, Ha majd élted végén a hó leszáll reád, Vésd szívedbe mélyen a tavasz illatát. Emlékezz rá vissza, mint boldog időre, Mert nem sokára az idő délre jár.   Vándor madár száll arra dél felé, Üzenek tenéked ara kelet felé. Megüzenem néked a suttogó széllel, Hogy várlak, jer vissza a síró rívó téllel. Gyere vissza hozzám, mert nehezen várlak, Hogyha soká nem jössz én akkor is várlak. Ha sose látlak én is elhervadok, Mert tenélküled én élni úgy sem tudok. Hiába dalol a madár az ágon, Hiába ragyog a harmat a virágon, Hiába virít a rózsa kertembe, Nem tudok örülni nélküled ezeknek. Ha majd elmúlik a tél és jön a kikelet, Gyere vissza hozzám ragyogó kedvesem. Hisz itt vagy mellettem tarka virág kelyhén, Azt szabad szeretni, mert az az én reményem. A remény él bennem, ha minden meghal is, Mert ha az is itt hagy, vége az életnek. Az se baj, nélküled úgy se ér az semmit, Odaadom neked, csak légy boldog.   Sír utánad szívem lelkem, Hozzád visz a búbánat, a fájdalom. Kereslek, hogy merre jársz, a lábad nyomát Könnyemmel áztatom. Megállok a keresztfánál, ahol egykor te is álltál, Szívemet a bánat tépte, így sírom el a Vak éjbe, ha van benned bűnbocsánat, Szánd a szegény hitehagyott sorsát. Csak még egyszer gyere vissza, felejtsd el, hogy Hűtlen voltam hozzád. Felejtsd el, hogy megcsaltalak, hogy a szíved Annyit vérzett,  Töröld ki az emlékedből, hogy az utad más Legényért kiadtam, Világomat mással éltem, reád még csak nem is Néztem.  Akinek egy rongy se voltál, itt sír, zokog Az ajtódnál. Ha van benned bűnbocsánat, Szánd a szegény hitehagyott sorsát. Csak még egyszer gyere vissza, feledd el.  Hogy hűtlen voltam hozzád.  Temetőbe van egy új sír, rajta virág kosár, Mellette egy barna kislány szíve nagyon szomorú. Ne sírj ne ríj barna kis lány, töröld meg a A könnytől ázott szemedet, jól tudod, hogy Megcsalt szívnek fájó szívnek Feltámadni nem lehet.  (Ceruzával írva) 			EV Nefelejcs virágból szép koszorú. Kívánom élted ne legyen szomorú. Evezzél vígan az élet tengerén, S ne felejtsd soha, hogy ki vagyok én. Mert rózsa az élet, tövis a sír 		 Szeret az téged aki most itt ír. 			Gizus  			EV. Három virágot szedtem, Hogy beszéljenek helyettem. Rózsa azt mondja: szeretlek. Az ibolya, hogy ne vess meg. De a legszebb a nefelejcs. Engem rózsám el ne felejts. A szikla meghasad, a rózsa elhervad,  ami barátságunk mindörökre meg marad.			 			Gizus  32. oldal  Házunk előtt van egy nagy fa Piros kendő lobog rajta Kedves babám rákötötte Egy pár csókot kapott érte Piros kendő úgy el lobog Az én szívem úgy el dobog Istenem, csak este lenne Az én rózsám erre jönne Én azt neki megmondanám, Itt az idő kedves rózsám. Elmegyünk az esküvőre, Eskü után mennyegzőre.   			1940 XII. 7 Csaroda 		Isten volt most is velem, mint 		Mindig, ezért hát övé a dicsőség 		      Sebestyén Olga    					más  Elment a galambom, üres a kalitka, Azt üzente, vissza jő tavaszra. Ha tavaszra nem jő, búza aratásra, De ha akkor nem jő, tudom soha sem jő. Hogyha én azt tudnám melyik úton ment el, Azt én felszántanám aranyos ekével. Be is boronálnám apró szemű gyönggyel, Meg is locsolnám azt sűrű szemű könnyeimmel  33. oldal  (zöld tintával írva) 1.2.3.4. Azt kívánom boldog légy Jegyezte egy barna legény Igaz szívű és hűséges csöndes Téli délután December 8. án 	Emlékül 		Szim Miklós  (ceruzával írva) Csak egy szót írok Mindig és soha Boldog légy mindég Boldogtalan soha. Ezt kívánja neked Egy hű Barátnőd 		Gizus Olgának  					Nota  Napról napra kevesebb egy őszi rózsa levele Napról napra kevesebb barna kislány szerelme A … … … még ne hulljatok besárguló levelek Csak még egyszer hadd beszéljek aszal akit szeretek 					II Muzsikálnak a faluba valakinek valahol De szomorú a nótája annak, aki ott dalol Minden szava csupa bánat, keserűség fájdalom Húzd rá cigány, mert én is csak a boldogságom siratom 					III Valaki a temetőbe boldogságát temetgeti, siratja Valakinek hűtlenné vált csalfa lett a babája Meggyógyít a néma halál, könnyít majd a szíveken Húzd rá cigány mert én is csak a boldogságom kerestem  Tavasz jöttén kivirágzik az akácfa fehér fürtös virága A faluba egy barna legény most indul a nagyvilági útjára Fel-fel sóhajt, búcsúzkodik: Isten veled falu legszebb leánya, Visszajövök mire lehull az akácfa fehér fürtös virága 					  					II  Ötvenszer is lehullott már az akácfa fehér fürtös virága Alatta egy ősz ember most jött meg a nagyvilág útjára Fel-fel sóhajt, múltra gondol meg arra a kökény szemű kis leányra	 Visszajöttem mert lehull az akácfa fehér fürtös virága  Mindezeket szeretettel  Írta Gulyás Iréne 	1941 év I hó 18ik este  						 						Nóta  Darumadár útra készül búcsúzik a fészkétől Kurjantása messze hallik a délre szálló felhőktől De ahova én elmegyek, Ott nincsen nyár, nincs kikelet Nem jár arra a madár sem, nem hallik egy sóhaj sem odáig  						II  Tavasszal a kék befelejts a tó partján virágzik Daru madár újra itt van nem marad el sokáig De ahova én elmegyek nincsen ott nyár, nincs kikelet Nincs szerelem, nincsen féltés, nincsen onnan visszatéréses sohasem 							Gulyás Iréne 			ezt  Gyere velem akáclombos falumba Oda várlak ölelő két karomba Édesanyám gondol majd rám Rózsa levél lesz a párnád Lábad nyomár kinyílik a virág is  			II Ha kizöldül a mező a falumba Meglásd milyen élet lesz kis falumba Rád mosolyog minden virág Enyém lesz az egész világ Gyere velem akác lombos falumba    				III  Nem kívánok az Istentől egyebet A szíveddel adja össze szívemet Nem lesz olyan boldog egy pár Mint mi édes egyetlenegy virágom  				Gulyás Iréne  Lesz maga még szerelmes belém, pereg a könny A két szemén nem bánom én akár mit is üzen Az magáért könnyes szemem lesz maga még Szerelmes belém pereg a könny a két szemén   			Gulyás Iréne 		Ljo Csaroda Bereg 		    	Megye 1941 év 			I hó 20 ik este    					Dall  Azt hittem, hogy nem tudlak én soha elfeledni Azt hittem, hogy nem tudok én soha mást szeretni Azt hittem, hogy nem gyógyulok soha ki a vágyból Meghalok, ha megtudom, hogy fejeden a fátyol A menyasszonyi fátyol  (tintaceruzával írva)  	Nem fúj a szél  Nem fúj a szél nem forog a Dorozsmai szélmalom. A malomba Fogadtál te hű szerelmet angyalom De megcsaltál mással, elholt világod Tán most csókolt meg a rózsád. Hogy a  Malom megállott rágondolok. Mikor nékem a szívedet hazudtad Hely fogadni a szerelmet álmok csalfa. Temiattad, a te hűtlen szívedet megátkozom  szélvész támad és megindúl a Dorozsmai Szél malom	 írta Ifj. Bán Lajos 			      Kádár mester 				Vári 				   Bereg megye     Bús ősz borong a hegyek között. Kopár fák tetejéről búsan szálnak messze a fáradt madarak. Búcsúznak a hervadt, barátságtalan, aludni készülni erdőtől. Én itt vagyok, eljöttem elbúcsúzni a kedves nyári emlékeimtől. Mert talán nem sokára hó lepi be a kedves utaimat. Régen valamikor ketten bolyongtunk azokon, de már az régen volt, azóta már háromszor mondott búcsút a nyár az ősznek. Három ősz, három tavasz repült el felettünk azóta. Keresem azóta a nyugalmat, keresem a boldogságot, de sehol nem találom. Nem fáj már nekem ha nyílik a virág, ha dalol a madár. Megnémult már szívemben a fájdalom. Nem érzek már semmit, csak az egyedüllét keserves kínjait, mikor forró nyári éjszakákon álmatlanul álmodok. Minden lefutó csillag egy-egy boldogtalan élet elmúlását mondja el énnekem. Itt vagyok a csöndes erdőszélen egyedül. Itt hagytak a virágok, itt hagytak az emberek, egyedül vagyok, egyedül a szívemmel, mely nem fáj már többé, mely megnyugodott az élet kínjaitól, száműzve mindentől, nem fáj már többé Megtaláltam, a megnyugvást. Igen, megtaláltam, de már el is veszítettem, csak futó pillanat volt az, amit hazugnak gondoltam. De már vége van, de talán nem örökre.   (ceruzával írva)  Ha tudnám, hogy mi lett én velem, amióta egy szép napon itt hagytál engemet. Gyönyörű rózsáim hiába várnak rá, 	Itt hagyom őket, mint búcsúzó napsugár. Sóhajom utánad hiába száll, Titkon kesergek, mint a rab madár. Várlak vissza, hiába ősz van már,		(lehúzgálva: Filep Laci Álmomba csak te vagy egyedül,					Székely …) Nem tudok élni csak veled egyedül.  				II (tintaceruzával írva) Bánat meggyötört, remény elhagyott, Úgy elszállt a sugarad, mint a hulló levél. Drága nyaramnak immár végén vagyok, Aranyos álmom tavaszt már nem remél. Piros rózsa, fehér szegfű, mind utánad vágyik, Elmerengek a levél hulláson, édes madár dalon. Sírva, mert már ősz van, messze a tavasz ragyog Térj vissza hozzám, mert boldogtalan vagyok.  				Ősz  Újra ősz van, immár esztendeje, hogy elszálltál a bujdosó madarakkal. Mindig eszembe vannak azok a kedves órák, mit veled az erdő hívogató, illatos vasárnapjaiban eltöltöttem. Szívembe örökké él az elválás, mely gyógyíthatatlan sebet hagyott, mely örökké sajog. De nekem az is jó, ha fáj, mert rád emlékeztet, ki még most is mindenem vagy itt a földön. Egy hosszú éve várlak már, hogy vissza jössz. Már-már a remény is elhagyott, mikor egy picike hírt hallottam rólad. Bujdosó madár hozta, üzentem én is: csak egy szót. „várlak”. Ez is régen volt már. (fekete tintával írva) Amióta újra tavasz lett, és ujra ősz van. Már hiába várlak, te nem jössz, elfeledtél már egészen, vagy talán nem is szerettél. Az idő múlik, a sebem is begyógyul - talán? De nem, be sohasem gyógyul, mert elég egy picike szellő, amely rólad muzsikál, hogy újra felszakadjon s még mélyebben, még égetőbben fájjon. Az idő és a munka az, ami még megvigasztal, mely balzsamot hint fájó lelkemre. A virágok nem vigasztalnak többé. Szeretem őket jobban mint valaha, hisz azok hűek, nem okoznak fájdalmat. Tavasszal kiújulnak, ősszel elhullnak. Ez az ő sorsuk. Ilyen a leány szív is tavasszal. Kinyílnak, hogy aztán ősszel elhulljon a szívük piros szerelmes virága. Csak az a baj, hogy a tél után tavasz jön, mely fáj, éget, mely fájóbbá teszi a megcsalt lelked.   Hátsó fedőlap belső oldala  Ha majd a férjed leszek én kicsikém Mindent elébed teszek én. Veszek bundát És illatszereket meg tizenkét apró maszat gyereket  Bencze János  	Aki nálam jobban szeret 		Nyelje el a Gellért hegye  								Sz. Anna  Majd ha sok szép emlék vers Díszíti könyvedet, én is hátul Leszek, hogy el ne szökjenek. 			Székely Anna 			Sebestyén Klára   Sebestyén Klára					Székely Cserepes Sándor					Annus 								Csaroda  				Kóoi Klára 					Csaroda 						Bereg Megye Kettes számú füzet 						  			Dall.  Nem vágyom a csókjaidért, Adhatod már másnak. Nem hiszek én soha többé Csalfa mosolygásnak. Bár eddig sem hittem volna, Nem fájna most semmi, Nem kacagna, nem mutatna Újjal reám senki. Engem kacag egész világ, Újjal mutatnak rám, Mert azt akit úgy szerettem, Nem szabad szeretnem. Édesanyja büszkesége Eltiltotta tőlem, Mind azt mondják holnap után Lesz az esküvője. Ott leszek az esküvődön Gyászba feketébe Letérdelek a templomnak  Egyik szegletébe  Térdre hullva leborulva Imádkozom érted. Ott lesz a te esküvődön Szívem temetése.	  				Vége.  			Azt mondják hogy … Azt mondják, hogy soha sem szerettél				Bevétel Azt mondják, hogy elfelejtettél				Bedő nyj Azt mondják, hogy bűnös lett a lelkem		Denerisenek Aranyért adtad el a szerelmem.			azorpir  				II  Nem eggyé de ezerré is voltál. Többet ér a pénz a tiszta csóknál Nem hittem én rólad soha semmit Rajtad kívül nem szerettem senkit.  				III.  Köd lepte be sötét éjszakákon Vissza jön a múltból egy-egy álom. A mi sorsunk egyszer semmivé lesz Messze sodor tetőled az élet    				IV.  Amikor még nem gondoltunk másra Rózsa nyílás bimbó fakadásra Amikor még ketten együtt jártunk Egy volt szívünk, egy volt boldogságunk.	  				Szeretettel jegyezte:  				Pável Margit 				Csaroda 1941 júl 15.  + ceruzával nevek:  Pável Margitka 	Gulyás Irén 					Gulyás Irén  Sebestyén Klára 	Csaroda  Székely Tibor		Baráth Baráth László Baráth László  					(ceruzával)  		Emlék vers Túrós csusza Mákos csík Gondolj rám ha bolha csíp   		Emlék vers  Szeresd, csak nézd meg kit, Mert a szerelem megvakít. Szeretni csak azt lehet, Ki téged nagy szeret 	1947 I hó 15   Számtalanszor csókollak én Emma			   Énekem már olyan mindegy ezen a világon Nyár van e vagy virág helyett dér csillog a fákon Énnekem már úgy se nyílik kertemben a rózsa Amióta a szívemnek bánat a lakója.   			II  Énnekem már úgy is mindegy, hogy mit ád az élet Amikor ha sírba tesznek szól e majd az ének Fejfámról is a nevemet aki leolvassa Könnyet értem sohse ejtsen, álmom ne zavarja.  			más  Mért van az hogy gondolatba mindig nálad járok. Hogy lehetnék újra boldog, mért fájnak az álmok. Zúg az őszi szél sír a falevél. Szerelemről, boldogságról, csókokról mesél  			II  Tudom azt, hogy új tavaszra mindhiába várok Elmúlt a nyár, megcsalt az ősz, hazudnak az álmok. Zúg az őszi szél, sír a falevél, Elmúlt idők szép emléke bennünk újra él.   Szeretlek az imádságig, úgy nézek rád, mint egy oltár képre. Te vagy az én életemnek minden szép napsugaras fénye. Ronggyá tépet fájó szívem hozzád viszem néha megpiheni. Én istenem, nem is tudom, minek tudlak ennyire szeretni. 						 			II  De nagy a mi szegénységünk mind a kettő elhagyatott árva. Hisz az ilyen hív szerelmet, az isteni is – tudom, hogy megáldja. Mégis, mégis attól félek, hogy egyszer majd tova száll az álmunk. Sej, de azért attól félek, hogy majd egyszer tovaszáll az álom. De ha egyszer elveszítjük, szebbre többé soha nem találunk.  		Láttam. Sárenszky József  		1945. X / 6.án Gulyás Ida Bereg .m. 								7.  					Dall.  Szép ország az én országom szebb itt még az ég is, Édesebb és kedvesebb még a hideg tél is, Az emberek se olyanok mint ezen a tájon, A lányok se olyan szépek, az ibolyák sem oly kékek, Mint mifelénk szép Erdély országba.  					II.  Ha még egyszer megláthatnám szülőföldem tájait. Ha még egyszer megláthatnám a szép asszony lányát. Könnyes szemmel térnék vissza, a szívem se fájna, szemem könnye se hullana, meghalni is könyeb volna, mínt itt ezen az idegen tájon.  			Csaroda 1945. X/ ho 6án.  				Sárenszky József   			Szekely Ernö 			Csarod    				Emlék vers.  Fordulj el ha találkozunk, Ne lásd meg, hogy szemem könnyes, Ne vedd észre, hogy a hangom A bánattól nagyon csöndes. Azt se lásd meg, hogy hervadok, Mert egy letört rózsa, Hogy a szívem, árva szívem Nemsokára utolsót dobogja.  			Emma 							9.  				Emlék versek  Érj még sok évet, élj benne. Sok szépet. Ezt kívánja néked barátnőd, ha szeretett.  Élted legyen rózsacsokor Mely nem hervad el soha. Tűzz köréje nefelejcset, Kit szerettél számára. De ha a sors valaha tőled elcsal, nézd meg akkor ezt a nevet! 					Iréne  Ne add az álmot valóért, Jelenért a múltakat. A természetes virágért a múltat sose add! Ne legyen a szíved mindenkinek nyitva, Ez a boldogságnak a legelső titka.   Szép tavasz volt körülöttem Ragyogott a napsugár De azóta minden elszállt Mióta te itt hagytál Én csak mindig neked szedtem Lelkem fehér virágát Lelkem csendes nyugalmát Talán én vagyok a hibás 				G  			Szekelyenk  			Sebestyén Emma   				Dano István Gál Irmuska Egy pár    Napló 1943 XII 28.  Isten, aki a világot igazgatod és adsz erőt minden benned hívőnek! Szépen kérlek adjál nekem is lelki erőt a megpróbáltatás nehéz napjaiba. Te adtál, mikor bánat tépte szívemet, hála azért neked Jó Istenem. Most még nyugodt a lelkem, de úgy érzem, újra vihar közeledik felém. Óh Istenem, ha lehet múljék el tőlem a keserűség, a bánat a csalódás! De azért mindenbe legyen meg a te szent akaratod. Hisz én tudom, te csak megpróbálsz, ha csapást adsz én rám. Tudom, hogy szeretsz azért adod a büntetést is. Nem zúgózódóm. „Az úr adta az úr vette el – áldott legyen az ő szent neve. Nem tudom mit érzek, de úgy rettegek, félek. Azelőtt soha nem féltem és most nem merek este kimenni se. Pedig nem bánt senki csak képzelődök. Olyan meghasonlott a lelkem, nem kell semmi, senkihez nem vágyok! Minek, úgy is mindenkinek felesleges vagyok. Ha arra gondolok, hogy hazamegyek, nem is vágyok valahogy. Kihez? Kihez menjek? Édes anyám nem hív, még egy sort se ír, akkor miért menjek, mikor úgyis felesleges vagyok. Akit szeretek, rám se néz. Igaz, az én szeretetem nem értékes, az én szívem már csak egy összetört szív, melyet az élet megtépett. Egyetlen fiút akartam volna szeretni, azt elhívta tőlem a haza, elment örökre itt hagyva édesanyját, testvéreit és mindenkit akit szeretett. Azóta szomorú a napsugár, nem ragyognak a csillagok, nem dalol a madár,  minden, minden elvesztette a színét, illatát. Úgy bolyong a lelkem! Keresek, várok valakit,  csak azt nem tudom, hogy kit. A halott katonámat – tudom – hiába várom, mégis várok valakit, aki párja lesz az én árvaságomnak, akit nagyon-nagyon fogok szeretni. És fog ő szeretni úgy, mint én fogom. A szívem tele van szertettel, sokszor úgy vágyok rá, bár volna valakim, akire kiöntsem azt a sok szeretetet, mit éveken át gyűjtöttem. Úgy szeretnék valakit várni haza, tudva, hogy jön, és hozzám jön és szeret engem De lehet, hogy ez nekem mindig csak vágy marad? Érdemtelenre nem pazarolom a szeretetet. Megcsúfolni nem fogják szívemet. Az emberek hadd mondják, nem kellek senkinek, nem fáj ez a szó nekem. Tudom, aki ismerné szeretetre vágyó lelkemet, szívemet, az nem bántana. Ha elgondolom, milyen boldog akinek van egy kedvese vagy testvére, akit szívére zárhat,  csókolhat, és nem bántja senki érte. Ilyenkor a szívem összeszorul. Ez az amitől félek, hogy hidegségemmel mindenkit elidegenítek magamtól. Pedig ha így kellene járnom, hogy egyedül maradnék, akkor inkább a halált választanám. Ha valaki idegen kezébe kerülnek  e sorok, ne nevessen ki és ne sajnáljon! Jó nekem így, ahogy van! Csak szív ne volna a világon és ne fájna a lélek. Óh Istenem tehozzád kiáltok! Adjál nekem szerető szíveket,  akik megértenek és viszonozni tudják az én nagy szeretetem.   1943 XII 29.  Most az újév küszöbén gondolkozóba ejtenek az emlékek. Önkéntelenül jut eszembe minden, ami elmúlt és felsóhajtok: Istenem, vajon mit hoz nekem az új esztendő?  Jót nem várok, mert tudom hiába reménykedek. Óh bár ne is érném el. Milyen hosszú egy év Istenem, különösen mikor bánatba és szomorúságba telnek napjaim. Azért az idő jó orvosság, ezt én is mondom. Idővel beheged a seb, elmúlik a bánat. Csak a kedves elvesztett halottnak nem pótolja a helyét semmi. Abba beletörődtem: nem jön haza, elment oda, ahol szűkség volt rá, meghalt a hazáért. Meghalt, azt a szót nem bírom elhinni. Mindig várom, és úgy érzem, visszajön hozzám.  1943. december 31.  Utolsó napjához, azaz óráihoz érkeztem egy évének. Istenem, de hosszú egy év, de sok remény válik valóra, sok vágy pedig semmivé. Ó de régen volt amikor én is tudtam remélni, volt vágyam. De a remény szertefoszlott, a vágyam nem teljesülhetett soha. Ugyan még nem tudom, mit hoz az élet, jót nem várok. Legjobb volna ha ez évvel engemet is eltemetnének. Olyan nehéz az élet telve csalódással, bánattal. Nekem mindig olyan szomorú volt az életem. Vagy csak én láttam, nem tudom. Talán az a baj, hogy nagyon érzékeny a lelkem. Régen, ha valaki csúnyán nézett rám mindjárt sírtam Most már nem sírok, csak magamban érzem, hogy fáj Sokat tanultam már az életben. És a sok példa nem hagy hinni senkiben. Így mindenkit elidegenítek magamtól. Sokszor úgy szeretnék valakit becézni, szeretni, de kit nincs senkim – mint egy kis kutya, azt szabad szeretni simogatni és ölelni kedvemre. Pótolja nekem akit szeretek. Lehet bolondnak tartanak, amiért úgy szeretem a kis tolvajt, de valakit nekem is kell szeretni. A nyuszit nem hordozhatom amikor akarom. De a kicsi tolvajt lehet, mert az édes kis jószág, az én pici cimborám. Máma hozott levelet a posta, halvány zöldes tábori levelet. Olyan jó, hogy van valaki aki rám gondol. Bár tudnám szeretni azt a derék jó fiút! Itt újév küszöbén elhatároztam: fogom szeretni, a felesége leszek, ha Isten is úgy akarja. Muszáj szeretni mert ő is szeret. Csak ne lenne olyan hideg ő is és idegen. Úgy szeretnék egyszer egy fiú csókjától átmelegedni, olyantól kapni csókot, akit én is szeretek. úgy tudnám szeretni, a szívem tele van forró, kitörni kívánó nem tudom megmondani mivel. Csak ég, ég de lehet, ki soha se fog jőni, mert nincs mai megnyissa neki az utat. Istenem, miért is van szív a világon? Csak azért, hogy legyen hova a titkos vágyakat beszorítani? De elég már, erről nem kesergek tovább. Az új évnek testben és lélekben tisztán akarok indulni. Adjak hálát Istennek, hogy segít megmaradni a becsület tisztesség útjain. Aztán menjek fürödni, mert nagyon meleg már a víz.   1944. január 1.  Letelt az első nap ebből az évből és Istenem, vajon mit hoz ez év nekünk? Elérem-e az utolsó napot is. Jó lenne májusban, mikor a sok virág nyílik, csendesen nyomtalanul elmenni. Elhervadni a sok virággal és fel se kelni, nem látni új tavaszt, az uj májust sohase. Nem tudom miért, de mindig vágytam meghalni. Olyan jó lehet ott pihenni a csendes, öreg, akácos kicsi temetőbe. Vajon sajnálna, valaki volna, aki igaz könnyet hullatna értem? Vajon szeret engem valaki? Ki szerethet engem? Ó, de mit is törődök rajta, hisz egy szegény cselédlányt ki szeretne? Senki!!! Ne is szeressen senki, ahogy immár a 22 évet elérem lassan, és nem szeretett senki. Meg leszek azután is valahogy. Mit is várnék én az élettől? Leírom most ide a lapra mert elmondani nem merem senkinek. Egy csendes faluban egyszerű, dolgos Istent félő emberek között lakni. Életemet a munkának és egy jó embernek szentelni. Olyan embernek, aki tud velem örülni, szomorkodni és nem haragszik soha. Ha munkából fáradtan hazatér a kész vacsora mellé leülve a jó Istent levett kalappal dicsérve lassan eszik, aztán elbeszélgetni egy kicsit, megkérdezni a háza táját, aztán csendbe nyugovóra térni. És ha úgy hozná a sors, hogy együtt térjünk a munkából haza, várja meg amíg a vacsora elkészül, és ne veszekedjen  velem sohase. Mert én nem akarok soha rá haragudni! Szeretni akarom, megbecsülni és segíteni neki. Aztán még nekem kell ám valami, kell nekem kis pufók, piros arcú gyermek,  aki egyesít engem azzal a fiúval, akit fogok szeretni. Én nagyon fogom szeretni az én pici fiamat . Az anyám lesz olyan boldog, amilyen lehet egy anya, aki gyermekébe örömét leli. Én úgy fogom nevelni, hogy szeressen mindenkit, főként Istent, a szüleit és testvéreit, mert kell kis testvérke is, mert egyedül unatkozna. Ó de miket irkálok itt össze, olyan bolond vagyok. Hisz kinek kellek én, ez a csendes egyszerű cselédlány. Bizony nagyon sokszor fáj ez a szó: cseléd. De aztán túlteszem magam rajta, nem baj, hadd mondjon a világ amit akar. Fő a lélek tisztasága. Dolgozok mindig becsülettel, ha egyéb vagyonom nincs is, itt a két karom, a munkakedvem és szerető szívem. Én se kérek egyebet mint egy fiú dolgos két karját és szívét, melyhez oda bújhatok ha fáj az élet. Lehet, hogy ez csak mindig álom marad! Bár valóra válna, mint egy szilveszteri leány álom.   1942 I 22.  Egy nagy útról visszatérve írom e sorokat. Óh de nehéz a lelkem, testem kimerült, a kezemet alig bírom a papíron tartani. De testemnél fáradtabb a lelkem. Felvidulni, pihenni mentem haza, és fáradtan és még szomorúbban tértem vissza: haza mentem és kit találtam otthon? Egy gondtól kimerült, megöregedett édes szülét - elégedetlen  testvéreket. Akit kerestem, nincs otthon az nem jön haza többet. Helyette jött más, aki akarta kárpótolni őt, de a sors úgy hozta ne beszéljek azzal se. Ha haza indulok mindig arra gondolok most megtalálom akit keresek, találok egy drága szívet, aki megért, aki szeret és akit nekem is szabad szeretni szívem forró, lángoló szeretetével. Sokszor úgy érzem, nem is tudok élni ilyen egyedül, elhagyatva. A szívem tele van égő szertettel, és nincsen senki, akire kiöntsem. Így hamvad el ez a sok kincs. Sokszor arra gondolok, talán van mégis akit szabad szeretni De egy nagy hibám van: Nem tudok bízni senkiben. Miért? Én önmagamnak is sokszor teszem fel ezt a kérdést, és feleletet nem találok reája. Talán a félelem teszi. Nem tudom, csak úgy félek az élettől félek attól, hogy ha kimutatom, hogy mennyire tudok szeretni, akkor kikacagnak és nem értik meg az én árva szívemet. Ide írom le hát e könyvbe az én minden örömömet, bánatomat. És tudom nem sajnál, nem irigyel ez a csalárd világ. Mert arra rájöttem, hogy ez a világ nagyon csalárd, egyiknek sok öröm jut, míg a másik bánattól roskadozik. Az egyik gazdag a másiknak nincsen egy falat kenyere. Van ezért ezen a földön is egy nagy igazság, az hogy meg kell halni mindenkinek. Itt hagyja a gyermek az anyját, apját a gyermeke. Ez jó volna, csak ne fájna úgy őket eltemetni. Ó, ezt én már kétszer ismerem. Két emberem van már a másik világon. És míg az egyik itt van közel a csendes, akáclombos kicsi temetőbe, a másikra hull most a hó az idegen égből az idegen földre. Lehet, sírja jelöletlen most is. A nehéz csaták színhelye mint annyi sok hű bajtársáé. Úgy szeretném egyszer legalább a sírját meglátni. De tudom az én vágyam nem fog soha teljesülni. Nekem nem szabad boldognak lenni. Boldogság? Mi az? Én nem is tudom, valami szép lehet. Nekem az lenne a boldogság, ha elmehetnék azokhoz, akiket szeretek. Mikor a tavasz bontogatja szárnyait, a szellő szárnyán az én lelkem is felszállna az örök bíró elé a fényes, boldog mennyországba. Vajon lenne, aki engem megsiratna, aki sajnálna? Milyen jó is lenne ott pihenni a nagy gesztenyefa tövében. A lomb között élve lelkem suttognám az örök dalt. Édes nekem itt pihenni, hiszen itt már nem fáj semmi, hiszen itt már nem bánt senki.    1946 II 6.		Sebestyén Klára. Csaroda  Itt bent csend van, csak az óra ketyeg lassú negyedhanggal. Kint szélvihar tombol. Hordja a havat a szél. Megborzongok. Mitől, nem tudom, valami eszembe jut. Mivel e kis könyv a barátnőm ide most leírom. Egy este történt velem, nem tudom magam se, mi lett velem csak megcsókoltam egy fiút. És ami csodálatos, nem éreztem undort iránta. Ez az első alkalom, hogy újra lány lettem, mert mostanában jégszobornak neveztek el. Azóta is sokat gondolok rá, vajon el tudnám felejteni a régit az új kedvéért. Nem tudom! Istene mit tegyek? A régi oltalmazóm volt, féltőn szeretett, nem tudom ez szeret-e vagy csak el akar az egyenes útról téríteni? A lelkem azt súgja vigyázzak! Én vigyázok is, és inkább legyek örökké szegény szomorú lány, mint megvetett, lebecsült valaki.  1944 II 13  Ma újra ide menekülök. Olyan egyedül vagyok, olyan szomorú a lelkem is. Úgy látszik nekem csak csalódást hoz az élet. Kezdtem remélni, tán szabad nekem is végre szeretni, szabad boldognak lenni. Ó de miért is hiszek? Tudhatnám, hogy nekem nem adatott boldogság e földön. Lelkemből sóhaj szakad fel, és nagyon fáj valami. Azt gondoltam, hogy szeret valaki úgy, ahogy én szeretném, hogy szeressen. De nem engem, hanem a cselédlányt szereti. Istenem, de sokszor megaláztak már ezzel és nem baj, kibírom én ezt is, de inkább soha se legyek boldog, minthogy eltérjek az egyenes útról. Ha szegény vagyok, legalább becsületem legyen az Isten és az emberek előtt. Sokszor fáj a szegénység, mert máma a legderekabb ember is csak pénzért nősül, az a lány jó, aki gazdag. Nem törődnek a lélek ürességével. Azt gondolom jó, hogy szegény vagyok, igy legalább tudom, ki fog valamikor szeretni De ki szeret engem? Senki. Azt a lányt nem szereti egy fiú se, aki nem megy vele este sétálni és tudom is én hova. Én pedig nem megyek! Akárhogy vágyok a boldogságra, ilyen nagy árakon nem kell. Maradok örökké egyedül az, emlékeimnek élve, azok mind szépek. Ha fájnak is de tiszták, földi bűn nem szennyezi azt be.  	Székely 	CDuuaka 			     Csaroda 				Bereg  				meg  Sebestyén Klára Székely Tibor Csaroda Sebestyén Klára   1944 III 5 Vasárnap  Kint hull a hó, erős szél tépi a még a hóval borított fákat. Lassan múlik az idő, jön nem sokára a tavasz. Bár ne érném el. Olyan fáradt vagyok, beteg. Nem a testem fáj, a lelkem és a szívem. Olyan nehéz a lelkem mintha mázsás súly nehezedne rá. El fog sokszor a honvágy, úgy vágyok haza menni, leborulni a réten a kis patak partjára és elzokogni árvaságom kínos keserveit. Kimenni a kis akáclombos, csendes temetőbe leborulni egy sírhantra, amely egy kedves jó testvéremet takarja immár tíz éve. Úgy él a lelkemben kicsi falum  minden háza, a mezőnek minden fája, úgy ismertem minden rögöt, hisz ott töltöttem el életem boldog ifjúságát. Boldog voltam, nagyon szerettem mindenkit, engemet is szeretett mindenki. Olyan jó volt az elbolyongó nyáron a nagy tölgyek árnyékában lenni. Nagyon szeretem falumat, a kicsi fatornyos templomát, Öreg iskoláját, ahova úgy szerettem járni. A házakat, az embereket, a tóparti rekettyést füzest, ahol tavasszal úgy szólt a madarak éneke, hogy a lelkemet feljebb vitte az éghez, ahova kicsi szárnyukkal fel tudtak repülni. A mezőt, azt az áldott földet, ahol a kenyeret kerestem. A boldog aratást a táblákon sorokozó búzakereszteket. Hova is tűnik a szép ifjú kor? Ha jött a tavasz a réten ezer virág mellett ölbe szedtem sokat, nagyon sokat. Olyan jó érzés volt arcomat az üde szirmok közé temetni. A virágot is nagyon szeretem. Vadvirágot, rózsát, mindent, azokban nincs bűn, azok tiszták és nem vádolnak soha! Óh, de szép is vagy kis falum! Nem dombos, nem hegyes, csendes. Csak a távolba kéklenek a haza ősi őrei, a havas, lombos Kárpátok. 			  		Az ifjúsághoz  Arany ifjúságom csörgedező patak Sorsom titőletek de messze elszakadt Emlékeim között első a kis patak Életem a partjaitól íme ideszakadt Vadvirágos erdő hegyek halvány kékje Oda vágyik vissza mindig az én lelkem Édes jó anyámnak gondos keze lelke Hogyha rágondolok szívembe lesz lelke Érett búzakalász aranyló táblája Ha eszembe jut az aratás nótája Kasza pengés akkor ez édes muzsika Korunk áldást ölel a búzakalászba Ilyenkor a lelkem hálával lesz tele Úgy borulok le a jó Isten elibe Legyen mindörökké áldott az ő lelke Amiért engem is parasztnak teremtett Marokszedő lánynak hazám hű lányának És szerető híve a drága egyháznak   1944 III 26. Vasárnap.   Eltelt a vasárnap úgy mint a többi mostanában. Kezd tavaszodni, és az én szomorú szívem is újra fáj. Miért is nem tudok már belenyugodni sorsomba? Hisz ami elmúlt, nem jön vissza, azt hiába várom. És mégis mindig várok valakit, ha nem azt aki elment, a mását, akit tudok majd szeretni szívem minden melegével. Sokszor úgy vágyok valakit szeretni, megsimogatni, becézni mint kicsi gyermeket. Legalább otthon lehetnék, ott a gyermekek közt jól érzem magam. Szinte én is gyermek leszek! Istenem de boldog lehet egy anya. Sokszor úgy vágyok rá, bár nekem is lenne kicsi gyermekem, aki az enyém lenne, én nevelném szerető gonddal! De ez nekem csak vágyam marad öröké. Tudom jól, szegény vagyok, feleségül nem vesz senki, ma a pénz kell, a boldogságra és munkás asszonyra nincs szüksége egy fiúnak se. Sokszor elgondolom, mi is lesz a hazával, ha csak pénzért nősülnek a fiúk? Elfogynak a gazdag lányok, velük a pénz, és jön az összeférhetetlenség, a veszekedés Egy fiútól engemet is a pénz szakított el, de most hálát adok a jó Istennek, hogy szegény vagyok. Elvett volna pénzért, és ha elfogyott volna, nem keletem volna neki. Így adott nekem a jó Isten olyat, aki engem magamért szeretett De őt csak megmutatta nekem, mielőtt beteljesedhetett volna az örömöm, elvette tőlem. Nem maradt semmi nekem, egy fénykép és egy halvány karika gyűrű. Annál több maradt a szívemben, itt megmarad talán örökké a fájó seb melyet elvesztése okozott. Még télen csak hagyján, de tavasszal mikor a fák, bokrok virágtól terhesek, nagyon vágyok utána. Esténként, mikor az ablakomon beragyognak a csillagok, úgy szeretnék mindenen keresztül rohanni, míg egy erős férfi kéz meg nem állítana. Nehéz egyedül járni egyenesen. Jó hozzám a jó Istenem, mert ő nem hagyja el a benne bízókat. Áldassék érte az ő nagy dicsősége. 	  1944 IX 16 Istenem, úgy telik az idő már, én egy hete huszonkét éves vagyok, kész vén lány. Úgy emlékszek pedig mintha tavaly szaladtam volna a kis libák után. Hogy is el telik az idő. Elmúlik minden, ami szép az életünkben. Olyan jó is volt gondtalanul futni versenyt  a patakkal, a széllel. Akkor még nem tudtam, hogy az élet mostoha is tud lenni. Aztán jött az első szerelem. Ó Istenem, de sok fájdalmat adott ez nekem. És ad még ma is. Egyet szerettem és nem is fogok úgy soha senkit mint őt. Ő nagyon sokáig nem tudta, hogy szeret e, és ő is szeretett de én se tudtam. Így ment évekig. Drága Jó Anyám! Kedves felnevelő szülőm! Itt ebbe a nehéz megpróbáltatott időbe jut eszembe a sok jóság, amellyel szerető szíve körül vett. Most, mikor fejem a hideg kőkockára hajtva álmatlanul töltöm az éjszakákat, eszembe jut édes anyám képe, mely megnyugvással tölti el szomorú, háborgó lelkemet. Tudom ha megszűnik ez a rettenetes fogság, vár rám otthon az én meleg szívű édes jó anyám. A napok csak eltelnek a munkába. Ha kint dolgozok, a szemem csak a hegyek fehérségét látja, gondolatban otthon vagyok a mi kis családi fészkünkben. Hogy vannak édes anyám? A kis húgom, hogy van? Tudom, aggódnak miattam. Most még jól vagyok mindig, én is haza gondolok. Talán mire a karácsony eljön, veletek leszek én is a szent estén, hogy legyen egy boldog ünnepünk. 						    						Dall  Megesküdtem az istenek Hogy nem foglak soha visszasírni Hogy nem fogom a szememet Te miattad örökre kisírni. Van még szebb is van meg jobb is Csinosabb is Gazdagabb nálad. Ki el fogja felejteni a te mocskos Hazudozó szádat.   Azután mikor egymásra találtunk, az életét elvett tőlem. Nem nem zúgolódok, az úr adta, az ur vette el. Áldott legyen az úrnak neve. Oda ment ő, ahol szükség volt rá és életét oda adta az édes haza oltárára. Nem zúgolódok, miért vette el tőlem a jó Isten. Büszke vagyok rá, mert én azt adtam, aki a legkedvesebb volt a szívemnek. Az én életem is szívesen oda adnám, csak tudnám, hogy az édes haza új virágot terem és újra a régi csendbe járhatunk templomba. Édes Jó Istenem, ne engedd, hogy ez a sok vér hiába omoljon el! Támassz a hősök helyett új harcosokat! Adjál gyermeket kedvelő gondos édes anyákat, hogy nőjenek a te irgalmas gondoskodásoddal hazánknak új, dicső, vitéz katonái.  Sebestyén Klára Csaroda Berek Sebestyén Klára Csaroda Megye   1944 IV 30.Vasárnap  Holnap Május elseje. Istenem, valamikor milyen várakozással telt nekem ez az éjszaka. Vártam a hajnalt, amikor megláthattam a májusfát. Akkor volt kitől várni De most Istenem a második május jön rám amikor én viszem a májusfát ki a kőszoborra. A hősök szobrára. Az én édes harcos katonám nincs itt, nem jön haza többé. Nincs, aki virágot hozzon, aki daloljon. Az öröm és a boldogság helyett bánat és szomorúság lett nekem útitársam az élet küzdelmeihez. Most én viszek virágot. Csak az fáj, hogy nem az ő sírjára vihetem. De az ő sírját most is ágyúgolyók szántják valahol orosz földön. Úgy fáj a lelkemnek, hogy hiába omlott el, hiába adta drága életét a hazánkért, mégse akar felvirradni. Még most is több és több áldozatot kérnek a szegény nemzettől. De érzem, a magyar vér hiába nem hullhat, egyszer fel fog kelni az ősi vérrel áztatott földeken a mi dicső békénknek napja. A hősök neve arany betűkkel van felírva a magyar szívekbe, és ott fent a hadak uránál is. A magyart letörni nem fogják soha, mert hősiesen megállja a helyét úgy itthon, mint kint a tűzgolyók záporaiban. A dicső ősök lelke vezeti és a turul madár mutatja meg nekünk meddig tart a magyar határ Én hiszem, míg magyar szív dobog, míg magyar föld terem acélos búzát, míg őrt állnak felettünk a Kárpátok, addig nem vész el e hon. Jöhet megpróbáltatás, jöhet rablók serege, a mi hazánkat el nem vehetik. Ha ajkunkon megtiltják is a magyar szót, annál jobban él majd a szívünkben a honszerelem. Hisz ilyen szép hazája egy népnek sincs mint nekünk, magyaroknak. Messze orosz földön, idegen ég alatt haldoklik egy honvéd nehéz sebe miatt. Utolsó percébe feltekint az égre, hol madarak szállnak ide hazafelé. Velük üzen haza egy csendes faluba. Édes anyám ne várd fiadat már haza. A sebem halálos de nem fáj az nekem. A hazáért kaptam melyet úgy szeretek. Testem ha itt marad, lelkem hozzátok száll. A hadak útján majd paripám végig szál, majd mikor lelketeket a szomorúság tépi. Mikor azt hiszitek nem érdemes élni, nézzetek az égre, ott az örök vigasz. Istenünk, amit tesz, az mind szent igaz. Őnála keressünk megnyugvást mindnyájan, ott van a kegyelem, a szeretet és a támasz.   1944 V 7. vasárnap  Istenem, olyan szépnek adtad ezt a világot! Ha bármerre nézek mindenütt virág, a levegő terhes a virágillattól. Nagyon szép ez a május, csak ne volna nekem olyan szomorú. Ha bármerre nézek, akármerre járok, nincs nyugalmam, boldogságom sehol se. Eszembe jutnak a régi boldog májusi esték, mikor reménykedve bízva jártam az erdőt a mezőt. Ma mi marad? Csak fájó emlékek. Aki örömet tudott szerezni, aki mellett boldog tudtam volna lenni, elvette tőlem a jó isten. Így csak a szomorúság, a lemondás maradt meg nekem. Jó nekem ez is. Tudom, az isten nem hagy el, azért vette el tőlem, mert így látta jónak. S legyen meg mindenben az ő szent akarata. Most újra rettegés az életem. Most egyetlen bátyámat fenyegeti minden percbe a veszély. A másikat már eltemettük és most ő is ott van, ahol a halál aratta a diadalát. Vigasztal. Ő tud magára vigyázni, jó katona és szereti mindenki. Bár én is mehetnék, hogy bosszút, bosszút állhatnék az én elrontott életemért. Hisz az én fajtám – tudom – állja a harcot, hisz kurucok vagyunk mindenek előtt. A haza a magyar haza. Nem bánom, legyek rongyos, elhagyatott, de büszkén mondom a világnak: én kuruc vagyok. Ha szépen kérnek, mindent adok, de ha nem, akkor semmit se!. A lelkem mindig fáj, hisz látnom kell, hogy hullnak el a haza legszebb virágai. Nap nap után több édes anya siratja a gyermekét, egyre több árva gyermek panaszos sírása hangzik. Lassan a fájdalom hazája lesz ez a gyönyörű ország. De hisz nem szabad csüggedni, még kevésbé zúgolódni, hisz magyar nők vagyunk. Ha visszatekintünk nemzetünk múltjára, a lelkünk megtelik büszkeséggel. A hős magyar asszonyokról vegyünk hát példát, akik még a harcok mezejére is elmentek a szeretteikkel. És tőlünk nem kérnek mást, mint csendes imádságot és kitartást minden megpróbáltatás idejébe. Ezért hát csak büszke tudok lenni, amiért én is adhattam a hazának. Az ősök dicső szelleme segít a lélek megharcolásába Szemem Munkács várára tekint, ahol ősapáim harcoltak a nagy fejedelem asszonnyal Zrínyi Ilonával. Most amikor újra lángban áll a magyar, tudom, a hős kuruc vitézek megvédik újra a hazát. Szereti Jó Isten ezt a vad de mégis Istent félő erős magyar népét.    1944 V 11  Istenáldott szép hónap ez a május, minden csupa virág a levegő a virágillatos, a lélek szinte újra éledne ha nem tekintene mindig a még most is havas, messze kárpátokra, hol a magyar ontja drága vérét. Alig van valaki, aki ne siratná valakijét. És napról napra szomorúbb az ország, egyre több anya siratja a gyermekét, sok kis árva magyar hiába várja haza édes jó apját. Több a szomorú lány, aki egy élet reményét elvesztette. Istenem, ez a sok könny bánat hozzád kiállt! Ne enged hiába folyni ezt a drága vért, elégeld meg Jó Istenem ezt a pusztítást, küldd haza harcosainkat, akik még életbe maradtak. Küld le a béke áldott angyalát, hadd legyen boldog ez a kis árva nép. De atyám, azért te tudod mi jó mi nem, legyen meg mindenben a te szent akaratod      1944. május 21  Olyan szomorú ez a vasárnap. Egész héten hiába vártam, nem jött hír a bátyám felől. Tele van a lelkem kétséggel, aggódással. Ha Isten nem volna velem, meg is bolondulnék. De legyen akármilyen szomorú is a lelkem, ha a Krisztus kereszten függő drága testére gondolok, megenyhülök. Ő menyit szenvedett értünk, aztán feltámadott, hogy megváltson minket az örök haláltól. Milyen boldog tudat nekünk, hogy a másik világon újra élünk - levetve a bűnt, tisztán Istenünkkel lehetünk. Sokszor elgondolom, nem látom őt és mégis olyan jó azt tudni, hogy van. Van kihez könyörögni, van kinek hálát adni. Sok ember csak elmondja a megszokott imáját, sokszor én magam is, és aztán döbbenek rá: ez nem talált Istenhez, mert nem Boldogit. Olyan jó pedig beszélgetni a Jó Atyával. Egész megkönnyebbül a lelkünk. Egy kis történetet mondok most itt el. Volt egy lány, ki szeretett egy fiút. Nem tudta senki, szégyellte nagyon. A fiú súlyos beteg lett, az orvosok lemondtak róla, de a lány bízott benne, hogy meggyógyul. Kiment, leborult az erdő szélén a puszta földre, ahol nem látta senki, és szívéből könyörgő imát küldött az áldott orvoshoz, hogy hozza vissza az életbe. Inkább lemond róla, legyen bárkié. Isten meghallgatta a szerető szív forró imáját, harmadnapra meggyógyult a fiú. Kint a mezőn találkoztak a sárga búza táblák között. A lány nem mert a fiúra nézni, de az megállította Nem jöttél el megnézni kis cigány, de tudom, hogy velem voltál. Ha te nem lettél volna, nem volnék most itt. Te gyógyítottál meg. Nem tudott a lány mit válaszolni, csak szemlesütve kérte a fiút: ne kocsmázzon többet, tegye meg az ő kedvéért. A fiú meg is ígérte, de a lány nagy bánatára tovább ivott és rossz társaságba járt. A lány sokat szenvedett, de a hite nem tört meg, tudta, hogy Isten nem fogja elhagyni Mikor a fiú észhez tért, mert meglátta, hogy szavát nem tartotta be, nagyon szégyellte magát. Egy szép csendes este új fogadalmat tett, és azután jó lett. Mindenki mondta, hogy ennek csodálatos angyala van, de azt senki nem tudta, hogy egy szív őrködik felette, amelyet Isten szeretete megáld, hogy másokat is boldoggá tegyen a hit és imádság által. Aztán jött a katonaság, újra a régi lett. Míg itthon volt, minden idejét a lánnyal töltötte, és ott valahol messze menyasszonya volt. Mikor a lány megtudta ezt, összeroppant, meghasonlott az emberekkel. Addig is csendes volt, de aztán még csendesebb lett. Hervadt, mint a virág, senki se tudta mi baja van. Érezte ezt a fiú, és egy szép téli napon hazajött hajadonfőtt kis kabátban. Mikor kérdezték mi lett vele, miért olyan különös, azt mondta, hogy van egy bűne, azt jóvá kel tenni. Elment a lányhoz aki eljegyzésre készült, de csak dacból akart egy idős emberhez menni. Leborult előtte,  könyörgött, csak egyszer bocsásson meg neki. Istenem milyenek a szívek! A lány megbocsátott neki. Elmondta, hogy barátait kísérte ki a vonathoz, és egyik fiú megkérdezte, mit üzen az otthoni lányoknak. Ekkor eszébe jutott neki valami, és csak haza, haza, haza. És akkor tudta meg hogy épen jókor érkezett. Nem ment vissza soha többet a menyasszonyához, várhatta szegény, meg várhatja még most is ki tudja. Nagyon boldog két hónapot töltöttek el együtt. Az esküvőt a fiú mindig sürgette. A lány azt mondta várjanak őszre, hisz az már egy pár hónap, kibírják Aztán megjött a behívó, és a ragyogó május szomorúságot hozott. Elment a fiú szomorúan, a lány sírt, a fiú mondja: ne sírjál, visszajövök én aratásra. De hiába várta nem jöttek a tábori lapok, a lány könnye sokszor elmosta a betűt rajta Az imádságban megtalálta újra a vigasztalást. És egyszer jött egy lap. Olyan furcsa volt, nem az volt a végén: viszontlátásra, hanem Isten veled. Másnap ugyanilyen alásírással jött. És ezzel vége lett, több nem érkezett, hiába várta a lány nem jött több. Hanem jött a hivatalos levél: meghalt a hazáért. A lány nem hitte el, mint még ma se hiszi, hiába látta a fényképét, a leveleit amit mind ő adott küldött neki. Mindig azt mondja haza jön haza jön. Már két éve ennek, és a lány mindig várja és bízik benne hogy Isten csodát tesz és hazahozza hozzá mint már annyiszor. Csodálatosak a Jó isten útjai, az a lány is hisz, pedig minden ellene szól. Csak hite van és szeretete, mellyel körülvette és körülveszi embertársait. Valahogy úgy gondolom, aki annyira bízik Istenben, az nem is csalatkozhat. Még valamit megemlítek itt, e történet végén. A fájdalom olyan áldása Istennek, mely közelebb visz bennünket őhozzá és embertársainkat is többre tudjuk értékelni és jobban tudunk szeretni. Így aki szenved, az nemesedik, beerősödik lélekbe és igazságba. Olyan csalárd ez a világ, nincs benne csak hazug képmutatás. Az emberek mind olyan rosszak, én magam is. Miért van az, hogy lenézi az egyik ember a másikat? Pedig Isten mindnyájunkat egyformán szeret. Jézus is ara tanít bennünket: egymást szeressétek. De hiába van szívünkbe szeretet, ha megöli azt a nagyravágyás. Hála Istennek, bennem ez nincsen meg. Sokszor fáj, hogy lenéznek, de ilyenkor Istenre gondolok és tudom: Ő igazságos és jó mindnyájunkhoz. Hadd tartsanak bárminek, tudom Isten nem hagy el és ha az egész világ ellenem lesz, akkor se félek. Szeretem Istent, az embertársaimat és mindent, amit Isten ad erre a földre. Legyen sorsom bármily szomorú, a hitem megmarad örökké Nem keresem a földi örömöt, a boldogságot hisz itt minden mulandó. Tudom, ha Isten velem van megtalálok, mindent az ő boldog országában.   1944 Június 25.  Istenem, Istenem, miért, óh miért tartasz még engem a földön. Hisz nincs nyugalmam, bármerre megyek, üldöz a sors mindenfele. Elhagytam falumat, amit úgy szerettem. Elszakadtam az édes emlékek színhelyétől. Ott voltam boldog igazán, az én csendes, fűzfalombos, madárdalos, vadvirágos kicsike falumban. Ott talált rám az első szerelem ott hagyott el, gúnyolta ki szegénységem egy fiú, akibe először és utoljára bíztam. Mióta ő elment nem hiszek senkinek, nem tudok bízni se, bolyongok keresem a lelkem nyugalmát, békességét. A sors sokat mért rám, de viselem, erőt ad az én áldott Istenem. Ezt az első csalódást soha nem fogom elfelejteni. Máma különös érzésem volt, úgy vágytam ki az állomáshoz. Különös az emberi érzés, megérzi azt is, amit még öntudatunk nem is sejt. Megláttam azt a fiút, aki miatt bujdosó, elhagyott, szerencsétlen lettem. Óh de fájt a lelkem, hogy megváltozott, csak a hangja a régi. Az ujján karikagyűrű ragyogott. A szeme se a régi, nem tudtam megállni, hogy ne nézem Ő is látott de, nem ismert meg hisz hat év hosszú idő és nem is gondolhatta, hogy engem a sors ide dobott. Egyszer találkozott a szemünk, az enyémbe a fájdalom könnye égett, de úgy érzem megismert. A fáradt szemébe felgyúlt egy pillanatra a régi láng, aztán nem mertem nézni, féltem tőle. Féltem önmagamtól. Ő mindig nézett. Istenem, vajon gondolt e arra a copfos kis barna lányra, akivel bebarangolta az erdőt, mezőt, és boldogok voltak mind a ketten? Úgy érzem eszébe jutott.  1944. július 11. Csaroda  Hazajöttem újra – keresni nyugalmat, boldogságot. Istenem, olyan nehéz ez az élet. Akit kerestem nem találom sehol. Keresem a temető fejfái között, sehol se találom. Találtam valamit, ami szerzett mégis örömet, egy fiút találtam, akit tudnék szeretni. De ő fiatal, gazdag, míg én szegény vagyok. Miért fáj úgy ez a szegénység, az elhagyatottság? Engem mindenki elhagyott, akibe csak bíztam, mindegyiket a szegénységem üldözte el tőlem. Most úgy szeretnék itthon maradni, aztán elmenni egy fiúval oda, ahol nem ismernek bennünket, csak őt szeretni, neki élni érte és vele. De tudom ez nem lesz meg soha, az én elrontott életemet nem lehet már soha helyrehozni.    1944 Július 12. Csaroda  Hála neked jó Istenem, amiért megtartottad egészségesen és visszaadtad az életkedvemet Ha minden elhagy is, te velem maradsz: Én Istenem engedd meg, hogy boldog is lehessek. Rendeld nekem azt akit szeretni tudok Az élet már megvert, szenvedtem sokat. Istenem, engedd meg, hogy hadd mehessek el oda, a messze idegen vidékre! Engedj boldognak lenni! Van most valaki, akibe mindent megtaláltam, aki mellett boldog is tudnék lenni és máris el kell válnunk. Lehet, hogy soha nem látom többet, de ez a pár kedves óra elkísér egész életemben. Egy kedves emléknél több, de ez tán kedvesebb a többinél, mert ez egy vad fiú aki nekem adta a reményt. Isten veled te vad barna fiú, gondolj rám sokat, várni foglak, csak te is várj rám.  1944 Július 15. Nyírbátor  Újra itt vagyok. Visszajöttem, és nem tudom, hogy mi az ami ide hoz. Tán a kötelesség? Olyan szívesen maradtam volna otthon az én csendes kis falumban, ott van nekem mindenem. Ha fáj az élet, van kinek panaszkodni, ott van az a csendes fejfa, arra borulva könnyebb elsuttogni az imádságot is. Jó lenne oda menni nekem is, megpihenni. Belefáradtam már az életbe, idegenben, cseléd kenyéren élni. Odahaza minden más mint itt, ott szebb a virág, jobban hív az erdő, a mi kis csengő harangunk is szebben szól mint itt a nagy harangok. Nem is esik olyan jól az imádság se, mint a mi kis öreg templomunkban. Messziről hallik az agyúszó, de a mi templomunkat nem zavarja. Az imádkozó nép bízik a Jó Istenben, hogy megsegíti mint már oly sokszor, és lesz béke, mely örökké fog tartani.  1944 Július 21.  Tábori lapot hozott ma nekem a posta. Üzenetet egy barna legénytől. Jól esett, hogy rám gondolt. Mégis van nemes szívű ember a világon Alig ismer és mégis felajánlja a szívét nekem. El szabad – e fogadnom, Istenem? Úgy érzem el, mert nemes érzéssel hajlik felém. Istenem, te mutasd meg az utat, mit tegyek? Ha szívemet kérdem nem felel, ha józanul gondolok rá azt mondom, hogy jó lesz, csak vigyázz ne higgy. Mégis azt mondom ha Isten engedi és őt rendelte nekem, legyen meg az ő szent akarata. Amit kerestem megtaláltam benne. Isten félő, józan életű, becsüli a szüleit és szeret engem. Megszűnik legalább az én megaláztatásom is, milyen jó lenne szerető szívű emberek között élni, annak, akit szeretek. Dolgozni vele és boldognak lenni. Lenne nekem édes kis gyermekem. Úgy szeretné az apja, a nagyanyja, mert aranyos lenne. Istenem engedd meg hogy lehessek boldog, nevelhessek téged félő, szerető jó családot. Akkor tudnám, hogy nem hiába éltem eddig. Volna miért élni, kiért dolgozni, de így nagyon üres az élet. Bízok az én jó Atyámban, nem tart soká az én szenvedésem és boldog lehetek az ő segítségével.  Az állásba csend van mindenki elpihen Álmodó arcokra kiül a szeretet Figyelem orcáikat mire gondolhatnak Haza; feleségre, gyermekre szülőkre Egy fiatal honvéd megmozdul felsóhajt Mit álmodtál fiam kérdem csendes szóval Odahaza jártam csendes kis falumba Vecsernyére mentünk halk harangszóra És bent a templomba minden hófehér volt Esküvő volt ott az én babám is ott volt Ő feketébe volt szomorú volt nagyon Két éve nem kapott már tábori lapot Azt mondta meghaltam a nagy ütközetbe Könny égett értem a fekete szemekbe Édesem a könnyed gyémánttá fog válni Csat soha ne szűnj meg hős párodra várni Haza megyek hozzád piros pünkösd napján Meglesz az esküvőnk boldogságunk napján   1944 Augusztus 1.   Végre van annyi erőm, hogy itt tudjam hagyni ezt a házat, ahol megalázva cseléd vagyok. Ó leírni nem lehet azt a sok szenvedést, ami itt szakadt rám. Itt ért életem legnagyobb fájdalma, itt kellett megtudni, hogy nincs számomra öröm többet a földön. Elvett a Jó Isten mindent tőlem. Előbb a szerelmet temettem el örökre a szívembe, aztán az erőm fogyott el, oda van az egészségem, nyugalmam boldogságom Mi vagyok ma? Egy elhagyatott, kitagadott szomorú lány, szívemben a vággyal haza menni, pihenni a kicsi csendes faluba az édesanyámhoz az elhagyott otthonomba. Aztán halk harang csengésre templomba menni és ha üt az óra, menni nyugalomra oda, ahol nem fáj többet az élet, megnyugszik a háborgó lélek és Istenére talál.  Augusztus 3.    Istenem mit vétettem teneked hogy mindent megvonsz tőlem. Engedj hazamenni, hisz az én életem mint a hervadó virágé. Soha nem kapok jó szót, szeretetet senkitől. A lelkem olyan nagyon vágyik szeretet után. De itt csak a megalázás és gúny jutott nekem osztályrészül. Most mikor már nincs erőm az itt maradásra, kényszerítve vagyok. Nem mehetek haza, az én hazámon dúló hordák járnak. Vajon láthatom-e valaha jó öreg szüleimet testvéreimet? Vajon az a fejfa meg lesz- e a temető sarkában, vagy azt is akna veti szét, mint a másikat, amit nem is láthattam meg soha. Szomorú szívem az égre tekint, segedelem csak onnét jöhet, attól, aki mindeneknek ura, a magyarok Istenétől. Egek dicső királya, nagy Isten könyörgök hozzád, szüntesd meg ezt a szörnyű háborút, engedj haza menni! Hozd fel a te drága békés napodat ránk, küld a harcoló népeket és áld meg őket szeretetednek melegével. Tudom a szeretet hiánya adja ezt a sok fájdalmat is. Istenem, adjál mindenkinek szeretetet a szívébe és akkor téged fog áldani mindenki. Én Istenem, bocsáss meg nekem, fordítsd rám kegyelmed orcáját és engedj haza menni. A mi megváltónkért, a te Szent fiadért kérlek ne hagyd el aki benned bízik 			Ámen (ceruzával) (Talán Sebestyén Balázs írása…) 		Emlékül A szerelem rosszabb a nyavalya töréstől Mert az embert a nyavalya ki töri De a szerelem meg gyötöri 		S.B……. 		Csaroda   Augusztus 4. vasárnap   Itt csend van, nyugalom. Csak a repülőgépek zavarják meg néha a csendet. Viszik a gyilkos szerszámot, mennek védeni a határt, segíteni az öreg Kárpátoknak. Az itt lakó népek nem érzik azt a leírhatatlan rettegést az én drága felvidékemért. Kicsi falum határába vajon nem szántanak-e idegenek? Mi van szülőanyámmal, a testvéreimmel? Fájó lelkem előtt itt kéklenek a Kárpátok havas csucsai, melyet most piros vér tarkít. Drága magyar vér. De mégis bízok istenbe, míg magyar áll a kárpátok ormán, nem lehet e föld idegenek hazája. Ha minden magyar elhull is, ez a föld csak magyar maradhat. Istent kérve kérem, tartsa meg e hont nekünk és adjon békességet minden népek a szívébe! Milyen szép lenne a világ ha a szívek szeretettel forrnának egybe.  Augusztus 6.  Valaki zokog a temető sarkában. Zokogása a lelkembe tép - vajon kit sirathat olyan keservesen? Közelebb megyek. Egy aláhagyatott sírra borulva a fejfát átölelve zokog egy lány. Ruhája fekete, de szeme, amely az égre tekint, talán attól is feketébb. Olyan szemet soha nem láttam, nem is fogom tán soha elfelejteni. Mély, mint a tenger, ragyog mint a csillag és ahogy a kezét összekulcsolva könyörög Istenhez olyan szép az egész arca. Azt hittem tüneményt látok, nem mertem megmozdulni. De lassan csitul a zokogás elernyed a kéz, a fej megcsuklik és a lány remegve feláll. Néz tétován, mint aki messziről, talán a túlvilágból tért vissza. Még egyszer ráborul a fejfára, aztán tántorgó léptekkel elindul. Én félreállok, nem tudja, hogy figyeltem: megy, megnéz minden új fejfát és mentül tovább megy, annál fáradtabb lesz. Az utolsónál leül, és sír és sír. Fájdalmában felkiált: Nincs, nincs, sehol sincs. Visszamegy a barna fejfához, ráborul és annak mondja: nem találom se az élők közt, se itt. Elment és nem tér vissza többé. Olyan megható, ahogy odasimul a fejfához, simogatja, mintha élne és beszél neki. Én, aki eddig figyeltem, mintha véletlenül térnék be épen oda, megállok előtte. Nem vesz észre és csak pár perc múlva néz fel. Összerezzen, a szemét lesüti, elhallgat. Nem tudom mit tegyek. Köszönök neki. Fogadja, rám néz és úgy látom, mintha szólni akarna. Megkérdem kije nyugszik itt a hant alatt. Csendesen feleli: a testvérem már 10 éve. Kérdem, és még most is gyászolja? Ó nem, feleli, nem őt. Volt egy szép kedvesem, akit nem adtam volna a világ kincséért se, de mégis elment és most mindenki azt mondja, hogy meghalt. Nem tudtam elhinni, haza jöttem, hogy megkeresem. Kerestem az élők közt, ott nincs. Most idejöttem és itt se találom. Ez van, csak itt nyugszom meg, mert elmondom minden bánatomat ennek a fejfának. Az emberekben sokat csalódtam, ebbe még soha. Sokan bolondnak tartanak, hogy én ide jövök mintsem a világi szórakozást keressem. De itt közelebb van hozzám Isten, és úgy érzem akiket keresek itt megtalálom őket. Lehet, hogy a másiknak nincs fejfája, de a lelke mindig velem van, és ha a világ kísért, mindig óv mint még élt. Az a drága lelke segít át a csábításokon is. Kora tavasz van. A fák még alig rügyeznek. A színtelen úton egy barna lány halad. Szeme a távolba néz, kutatva fájón, szomorún.(Lehúzva: Hát mégis csak tavasz lesz) Látszik, hogy fáj neki az élet. Sötét szemébe ott ég egész fájó lelke. Vajon mitől lett az a kedves arc halovány, miért lett a rózsás kedvű lányból szomorú, magányt kereső? Volt egy szép kedvese, akit mindennél jobban szeretett. Az életét is szívesen adta volna érte. Ez a legény elment, hogy hazáját védje. Búcsúcsókja még nem hűlt ki szerettei ajkán, mikor megjött a szomorú hír: meghalt a hazáért. Azt hitte a lány, hogy nem éli túl. Napokig nem evett, nem aludt, csak sírt. De álmába eljött a legény és azt mondta neki: Várjál én hazajövök. Azóta a lány mindig csak  egyre várja, keresi, mindenkit rá hasonlít. Arcáról letűnt a jókedv, a mosoly napról napra halványabb lesz. Sokszor elindul nagy utakat jár be, keresi a párját, akit feledni nem tud. Lassan beletörődött már, hogy nem jön haza, de a lelke mélyén várja, hívja haza. Ha körülnézünk édes hazánk földjén sok ilyen arc tűnik elénk. Hisz nemzetünk virága, a jövő reménysége mind oda van, a harcmezőkön vívják a haláltusát az ellenséggel. Ó de sokan nem jönnek már haza, de sok lánynak nem lesz párja, sok kis magyar hiába hívja édesanyját, sok bánatos özvegy hiába kesereg: nem jön haza az ő jó kenyérkeresője. Mivel lehetne azt a sok bánatot örömmé változtatni? Én csak egy szert ismerek, ez a Krisztusi szeretet. Szeressük úgy ezeket az elhagyatott, árva lelkeket mint Ő, a Krisztus szeret bennünket. Istenem, ha a hazába mindenki egyé válva csak azon igyekezne - letörölni a fájó könnyeket, gyógyírt rakni a bánatos lelkekre! Hisz fáj ma mindenkinek, nincs ház, ahonnét ne harcolna valaki: Dicső hőseinkért legalább Imáinkat küldjük az egek urához, hogy ha ha hull is ez a drága vér, ne hiába hulljon. A hősök véréből új világ, szebb,  boldogabb fog virulni. Higgyük ezt erősen.   (ceruzával írva) 	Tele az élet szomorúsággal 	Nem teljesült vággyal 	De ha Istenre halhatunk 	Jézus szavát kövessük 	mindent könnyebb elviselni  Két lány megy az utcán. Egy formák, mintha csak testvérek lennének. Ahogy jobban megnézem őket teljesen különbözők. Az egyik kék szemű, szőke haja, a másiknak barna haja van és égő fekete szeme. Mi teheti mégis egyformává őket? Beszélgetnek. Miért kell nekünk ennyit szenvedni? - kérdezi a szőke. Azért, hogy jobban érezzük majd a boldogságot - feleli a barna. Én már nem leszek boldog soha. Ó dehogy nem, jó várni és csendességben lenni az Úr szabadításáig. Látod én inkább mondhatnám azt, hisz tőlem örökre elvette Isten akit szerettem, mégse tudok zúgolódni, hisz aki a bánatot adja ad az erőt is a hordozására. Tudom, neked fáj, hogy itt hagyott, mert szegény vagy. Hidd el szegényebb ő mint te, mert ha neked hited van, bízol Isten áldott kegyelmében, az többet ér neked minden földi kincsnél. Ne sajnáld azt soha, hogy nem lehettél az övé, mert ez a föld nem örök hazánk és nincs is benne tartós boldogság. Keresd inkább a mennyei boldogságot, amely öröké fog tartani. Látod énrám is mért a sors eleget. De még mérhet többet is, én elviselem, nem zúgolódom. Ha a szíve neki a tied lett volna, akkor  nem ment volna el tőled és ha a tiéd visszahozza hozzád csak imádkozzál érte. Én tőlem nem érdemli meg, hogy imádkozzak érte egyszer is. Verje meg az Isten még azt is, aki miatt itt hagyott. Vigyáz a szavadra, és nézz mélyen a lelkedbe! Vajon te megérdemled, hogy Krisztus Imádkozzon érted? Hisz ő teérted is meghalt a kereszten – ártatlanul.         számú füzet  Sebestyén Olga Nyírbátor 1947 					Temetés A kicsi falu fatornyos templomába alig fér már ember, megteltek a padok szomorú, zokogó asszonyokkal és lányokkal. A férfiak padjában is az öreg, ősz magyarok gyakran keresik a zsebkendőt, hogy a pápaszemet töröljék. De vajon nem a hulló könnyeiket szárítgatják- e ők is? Temetés van ma, temet a falu apraja nagyja. Koporsó nincs ugyan, de a szívek mélyén annál nagyobb a gyász, a fájdalom. A harang zúg, hangja a lelkekbe vág – temetés halottak nélkül. Jön már a tiszteletes, arca halovány, az ő szeme is ki van sírva. Hisz az ő öcsét is ma temeti el annyi sok más hősi halottal. Elmentek jó kedvvel, nem a harc hívta őket, nem a hazaszeretet. Az álnokság vitte, hogy aztán soha haza ne jöjjenek! Hetven ember ment el a faluból a hazug szóra. Visszajött harminc, hogy hozzák a szomorú híreket. Negyven embert temet ma a falu, negyven élet, akiknek elomló testére még anyaföld se jutott. Most kedveseik szeméből hull rájuk a könny. Ó, nem írja azt le toll, kín ég ma a lelkekben. Egy öreg asszony ül a padban, maga elé néz szeme. Távolba lát, tán a fiait látja. Neki három volt. Egyet otthon temetett el, kettőre idegen ég borul. Hiába várta, hiába hívta, nem jönnek haza sohase. Együtt haltak meg, rájuk szakadt a bánya. Egyetlen perc és százötven ember fekszik véresen a föld mélyében. Mióta megjött a hír az, öreg  édesanya szeméből nem száradt ki a könny. Lány vigasztalja, pedig neki is tele kínnal a lelke, hisz vőlegénye is a két bátyjával omlott alá. Elhallgat a harang szava. Felcsendül a zsoltár az ajkakon – elébb akadozva el-el csuklón. De aztán mind több hittel énekelnek. A tiszteletes felmegy a szószékre, hangja fakó, alig bír beszélni, könnyei görögnek. De erőt vesz magán, hisz tőle vár vigasztalást ez a gyászoló, zokogó gyülekezet. Szava mind erősebé válik, szeme kitisztul, hirdeti az ige vigasztalását: boldogok a halottak, akik az Úrban halnak meg. Szava átsimogatja a lelkek sebét. Mire vége az igehirdetésnek, sok szívbe megnyugvás költözik, halkabb a zokogás. Felcsendül az ének – most már hittel és áhítattal. „Tebenned bíztunk eleitől fogva”. Indul ki-ki haza az üres otthonba, ahol hiába várják a szerető édesapát, a fiút, a testvért, ők pihennek a békességben. Az öreg édesanya, kinek minden reménye odapusztult két derék fiával, a lányára támaszkodva lassan tipeg. Gyere gyermekem, menjünk ki a temetőbe, hadd lássam legalább az egynek a sírját. Kint leül a kis padra, lánya mellette, és úgy ülnek napestig. Csak a lelkük nem akar itt se megnyugodni, szemük állandóan a távolba mereng, lélekben együtt vannak a szeretteikkel. Az égen csillag gyúl, elindul egymást gyámolítva a két nő haza. Most már csak ketten vannak, szívük összes szeretetét egymásnak adják és boldogok, hogy legalább ketten megmaradtak egymásnak. Mert legyen egy szív bármely boldogtalan, egy másik szívre mindig szüksége van.  Havasi gyopár.  Fent, az égbe nyúló hegyek alján, a havas kárpátok lejtőin kicsi falu húzódik. Lakói szorgalmas munkás parasztok, magyarok. Napjaikat a hegyekben töltik el, alig érintkeznek a világgal. Különös egy falu ez, tiszta református. Mindenük az öreg tiszteletes. Ő nem csak lelki, de testi orvosa is a falunak. Nagyon szeretik hisz itt, közöttük vénült már meg – nagy tisztességben. Ő tanította betűvetésre a gyermekeket, kiknek már a gyermekeik tanulnak az öreg, hófehér iskolában. Úgy illenek össze: az öreg iskola hófehér hajú tanítójával. A kedves jó tiszteletes asszony meghalt már egy pár éve. Ott nyugszik a templom melletti virágos temetőben. A templom is hófehér, bádog teteje ezüstösen csillog a napfényben. Sziklára van építve, melynek egyik oldala olyan meredek, melyen ember még nem járt soha. Ott nyílik a legszebb havasi gyopár. Tornyából gyönyörű a kilátás a falura és a szakadékra. Vasárnap délután van, a férfiak is idehaza vannak. Minden kis kapuban ülnek. olyan békés az egész falu mint ha csak elvarázsolt tündér falu lenne. Itt nincs kocsma, csak játszótér, oda gyűlnek össze a fiatalok meg az idősebbje is, akik szeretik az ifjúság szórakozását nézni. Jönnek szép sorjában, mindenik lánynak van párja, csak Szabó Katicának nincsen. Pedig ő a legszebb. Csak ő szegény, édesapját régen elvesztette, nem is ismerte. Édesanyját pár hónapja temette el. Szép barna haja két copfba omlik a vállára, egyszerű ruhája tisztára van mosva Ami legjobban feltűnik rajta, a két szomorú szeme! Ami a lelkében kin van, az mind a két fekete szempárba gyűlt. Ott ragyog a könnycsepp, de nem pereg alá, még nem. Csak harmatos arca vonaglik meg néha a fájdalomtól. Leül ő is a padra, távolabb a tömbiektől. Tudja, hogy neki nincsen párja, nem illik odamenni. Megkezdődik a játék, jó kedve van mindenkinek, csak Katicát nem veszi észre senki, nem hívják, nem is látják. Az új erdész is lejött a faluba ismerkedni, egy kicsit szórakozni. A fiúk körülveszik, hamar meg barátkoznak. Aztán unszolják, válassz te is párt magadnak, és vegyülj el köztünk, örülnek majd a lányok, hogy új fiú is van, mert ide ritkán téved idegen ember. Szívesen fiúk, de nem fogtok-e megsértődni, ha elhívom a párotokat? Nem, ugyan, felelik szinte kórusban. Jó, csak széjjelnézek – azzal a fiúk ott is hagyják, játszanak tovább. A fiú – távol a társaságtól leül egy fatönkre, hogy mindenkit láthasson. Soká szemlélődik míg szeme megakad Szabó Katicán, aki magányosan ül  és szomorú. Azt látja, hogy nincs párja, egyszerű fekete ruhája csak úgy sugározza a gyászt. Az új erdész csak nézi, és a szíve megtelik eddig nem tapasztalt érzéssel. Nem érdekli már  semmi, csak a lányt nézi, aki a legszebb mindegyik közül. Cigány kerül elő, megszólal a zene és mindenki táncra perdül. Katica feláll, majd elindul lassan a temető felé. Nem szereti a zenét, kis szíve tele bánattal, alig bírja hordozni. Míg édesanyja mellette volt, nem fájt neki semmi, nem fájt a lenézés, a szegénység, édesanyja mindenért kárpótolta. De most senkije sincsen ezen a világon. Ráborul anyja sírjára és csak zokog, sír keservesen. Az öreg tiszteletes látta, hogy lement, és hogy soká nem tért vissza, hát lement ő is. Elaludt a lányka az anyja sírjára borulva. A tiszteletes ott találta. Sajnálta felkelteni, tehát leült melléje és figyelte. Nagyon szépet álmodhatott, mosolygott álmában, biztosan az édesanyját látta. Megzörrent a haraszt, a temető úton szép szál legény igyekezett haza felé. Azért jött erre, mert itt rövidebb az út. Egy kicsit eltöltötte az időt a táncolók seregében és biz az erdész-lak még mesze van. Illedelmesen köszönt az öreg tiszteletesnek és ment tova, nem is vette észre az alvó lánykát, pedig szívében az ő képét hordozta. Az alkony leszállt, hűvös szél csapott le a hegyekből. A tiszteletes szelíden keltegette az alvó leánykát. Ahogy felébredt, látta öreg tanítója szelíd arcát és nem ijedt meg. Felállt, a ruháját rendbe hozta, megcsókolta öreg őrzője kezét és megköszönte, hogy őrizte az álmát. A paplak előtt elváltak, jó éjszakát kívánva egymásnak. A lányka hazament a szegény, de tiszta kis házikóba, megetette kedves állatait – hű pajtás kutyáját maga mellé vette és leültek vacsorázni. Közben az álmán gondolkozott. Édesanyja kérte tőle, hogy a templom melletti szakadék havasi gyopárjait szedje neki koszorúba, és ő helyette ad neki egy arany koronát, mely szeretetből lesz összerakva. Nem tudta a lányka, hogy milyen lesz az a koszorú, de megfogadta, hogy leszedi a virágot. Hétköznap munkába ment, de a szívében elhatározta, hogy vasárnap leereszkedik a szakadékba. Míg más szórakozik, ő virágot fog szedni. De hogyan, hisz még férfiak se mertek ide lemenni soha, még az öreg tiszteletes se emlékszik, hogy valaki járt volna lent. Istentől kért a lányka segítséget és tanácsot. Aztán elaludt. Álmában édesapját látta, aki egy kötelet adott át neki, amit ő mindig a tulipános láda fiókjában látott, és azt mondta neki: a kötél egyik végét kösd a derekadra, a másikat pedig az anyád fejfájához, és ez a kötél leér a virágig. De imádkozz szüntelen, míg a virágot szeded. Aztán amit leszedtél, azt kösd koszorúba és tedd a fejedre. Ahogy kész vagy, a kötélen gyere vissza. A lányka hozzákészült, a kötelet még megtoldotta édesanyja fahordó kötelével. Elment a templomba és buzgón kérte a jó Istent: segítse meg őt, hogy édesanyja kívánságát teljesíthesse. Aztán haza ment, magához vette a kötelet és a vékony, édesanyja fonta spárgát. Elindult. Szüntelen imádkozott, mint azt édesapja mondotta álmában. Munkájában nem zavarta senki, az öreg tiszteletes délutáni álmát aludta. Leért a szakadék szélére, ahonnan már csak kötélen tudott haladni. Vágta a kötél a gyenge derekát, de nem érezte, folyamatosan imádkozott. Leszedte a virágot, összekötözte, a fejére tette de lazának érezte, úgy gondolta, hogy nem tart rajta soká. De nem volt több madzagja, kibontotta hát copfjait és közé fonta a virágokat, úgy lett újra vissza koszorú a fején. Elindult végre felfelé, de ereje kezdte elhagyni. Buzgón imádkozott, hogy a jó Isten segítse őt feljutni. Már-már úgy érezte, nem bírja tovább. A szeme csak nagy fényességet látott és azon át egy fehér hajú szelíd arc mosolygott rá. Még egy pár lépés gyermekem! De már nem bírt mozdulni, nem is hallotta a biztatást, viszont imádkozása nem szűnt meg egy percig se. A feje mellére csuklott, kis keze még görcsösen szorította a kötelet, de már nem bírt tovább emelkedni. A tiszteletes megfogta a kötelet, de nem bírta húzni és ha a kéz elernyed, menthetetlenül visszazuhan a szakadékba a lányka. Ember nincs közel, mindenki szórakozik. De mégis hátha jár itt valaki – gondolta, és segítségért kiáltott. Először egy okos szemű kutya futott oda, elkezdett ugatni, majd elrohant. Aztán alig pár perc múlva az ifjú erdésszel tért vissza aki meglátva a helyzet tarthatatlan voltát, teljes erőből húzni kezdte a kötelet. A lány teljesen elalélt, a tiszteletes felölelte, lefektette a fűre és leszedték róla a kötelet, mely testében vérző sebet hagyott. Az ifjú erdész kérdőn nézett a tiszteletes könnyes szemébe. Az kérte: vedd fel fiam ezt a szegény árva gyermeket és vidd haza, addig készítek a sebére orvosságot. De hova tiszteletes uram, hisz nem ismerem. Pajtás majd vezet, csak menjen utána! A fiú ölébe vette az alélt lánykát, útja a játszótéren vezetett keresztül. Az emberek csodálkozva nézték őket, az egyik fiú meg is kérdezte, hogy hol szerezted azt a lányt, mi történt vele? Ő meg mondta, hogy a szakadékból húzták ki a tiszteletes úrral. Akkor látták meg a hajába font virágokat, a havasi gyopárt. Azért minden lány szíve fáj, de nem mert egy fiú se érte menni. És ő, a kis gyenge, szomorú Szabó Katica felhozta! Ki akarták venni a hajából, de a fiú nem engedte. Ki tudja, vajon kinek hozta, ne raboljátok el tőle. Már haza is értek, sokan követték őket. Letette a fiú a lányt, vizet töltött ajkai közé. Az egyik szelíd arcú asszonyt megkérte, hogy legyen ott vele, míg ő elmegy. Vesse le ruháit, mert vérzik a kötél helye a gyenge testén. Vizsgálóan körülnézett, majd elégedett mosoly ült az arcára, és sietve tovatűnt. Megjött a tiszteletes úr is az orvossággal, egy kis üvegből erős italt töltött a lány ajkai közé, vérző sebeit bekente hűsítő kenőccsel. Kezdett a lány magához térni. Első mozdulatával a fejéhez kapta kezét. Megvan! Édesanyám most már boldog lesz. Mikor teljesen magához tért, elmondta mind a két álmát. A tiszteletes és a többiek álmélkodva hallgatták. Csak azt nem tudom, szólt szomorúan, édesanyám milyen koszorút ad nekem, mert azt ígérte: szeretetből lesz fonva és értékesebb lesz az aranynál. Én megmagyarázom neked Katica lányom. A te édesanyád azért küldött téged le a virágért, hogy lássa a falu, hogy te milyen derék, ügyes és jó gyermek vagy, hogy édesanyádnak még holta után is szófogadó gyermeke vagy. Ezért a jóságért megérdemled, hogy szeressen a falu, hisz mindenki csak példát vehet rólad. Nézzetek körül asszonyok, ez a rend, ez a tisztaság nem érdemel-e szeretet-koszorút. Én öreg tanítótok mondom: mindannyitok édesanyja örülhetne, kinek lánya a barátnőjének mondhatná a kis szegény Szabó Katicát. A lányok, asszonyok megilletődve hallgatták az intő szavakat, felébredt a lelkiismeretük. Úgy hagyták szegény a kis Katicát egy vigasztaló szó nélkül mikor meghalt az anyja, és azóta se néztek rá. De nem így lesz eztán. Mind megfogadta magában, hogy anyja helyett anyja lesz a szegény kis lánynak. A lányka hálásan nézett öreg, jóságos papjára, majd kiszedte a hajából a virágot, lerakta fehér takarójára és addig nézte, míg boldog álomba nem merült. Az édesanyját látta újra álmában, aki azt mondta neki: három részre osszad a virágokat! Egy csokor az úrnak asztalára, hadd hirdesse az Ő dicsőségét. A másikat nekem add, a harmadikat azoknak, akik megmentettek. A leány arra ébredt, hogy egy teljesen idegen férfi és egy idősebb asszony halkan beszélgetnek mellette. Anya és fia. A fiú kérlelte az anyját, hogy vigyék haza Katicát. Hogy édesanyja legyen neki is anyja. Azért hívta ide az édesanyját, hogy ő is lássa: milyen tisztaság és rend van itt. Meg hozzátette azt is, hogy megismerte azt a lányt, akit ő nagyon szeret! De fiam, felelte, az anyja a nevét se tudjuk! Ki tudja milyen a családja? várd meg míg felgyógyul és mi van, ha ő mást szeret?  Édesanyám, nem lehet, hogy mást szeressen. Mindig egyedül láttam, életét a munka, a temető és a templom közt osztotta meg. Az öreg tiszteletes ismeri, menjen édesanyám, menjen, érdeklődje meg tőle! De azt megmondom, én inkább meghalok, de le nem mondok róla. Nézze édesanyám, nincs még ilyen arc a világon, és ilyen lélek, aki édes anyjának még a síron túl is engedelmes jó gyermeke legyen. Magának is az lesz, meglátja jó anyám! Én magamnak mentettem meg, de ha szíve a másé, lemondok róla, de soha nem fogok szeretni senkit. Megyek fiam, és remélem legjobb hírrel fogok visszatérni. Adja a jó Isten édesanyám. Elment az anya, szívében kétség és szánakozás volt. Sajnálta fiát, de nem tehetett mást, meg kellett kérdezni vajon ki e gyermek? A leányka aki a beszélgetést végighallgatta, nem tudta mit érez a szíve. Ki akarat ugrani a helyéről, nem mert felnézni, csak úgy képzelte a fiút maga elé, akit még nem látott de a kíváncsiság győzött. Felnézett, kezét szívére szorította, mert azt hitte kiugrik a helyéről. A tekintete egy égő szempárral találkozott, mely lángolt, de mégis szelíd volt. Szólni nem tudtak, csak nézték egymást, míg kezük egymáshoz talált. Ebben a kézszorításba benne volt szívük minden érzése. A fiú tért először magához, megkérdezte: Mi a neved édes? Hát nem tudod, Szabó Katica vagyok, a kis árva, szegény Szabó Katica. Ma még az vagy, de ha Isten is úgy akarja és te is, nemsokára Bodnár Istvánné tekintetes asszony leszel. Akarod Katica? A lány felnézett, szemében ott égett az igen, de ajka tagadó választ adott. Nem Pista, nem, míg édesanyád nem jön és nem mondja, hogy a szegény kis Szabó Katicát szívesen látja lányának. Nem megyek szánalomból, elég volt a megalázásból, inkább örökké szegény maradok, csak ne legyek megalázott. A te szereteted elég lesz nekem, míg élek. Boldog vagyok, hogy a Jó Isten megadta nekem. A fiú elszomorodott, de a válaszból megértette, hogy a lány is szereti őt. Nagyon nehezen várta az édesanyját, tudta, hogy büszkeségét nehéz megtörni. De azt is tudta, hogy jó szívű és igazságos. Kopognak az ajtón, belép a tekintetes asszony  és az ősz, öreg tiszteletes. Kezében egy lezárt borítékot tartva kérdi: lányom, hogy érzed magad? Hála Istennek jól, feleli a lányka, csak még a virágot nem vihettem el édesanyám sírjára. Azt mondta három fele tegyem. Egyet az úr asztalára egyet az ő sírjára, egyet a megmentőimnek emlékbe. Tessék elvinni a templomba! Nem gyermekem, azt te vidd majd el, de van e erőd, hogy egy kicsit beszélgess velem? Azzal intett a vendégeknek, hogy üljenek le. Katica ismerted-e az édesapádat? Nem, feleli a lányka, meghalt amikor én még picike voltam. Igen gyermekem, az édesanyád nekem is azt mondta. De a te apád két héttel azelőtt halt meg Amerikában, és ezt a levelet küldte nekem, hogy a kis lányának ha majd nagykorú lesz, akkor adjam át neki, de ha férjhez menne, akkor elébb is. És mivel ép most kérték meg tőlem a kezedet, elhoztam ide, hogy leendő párod és édesanyád helyett leendő anyád előtt átadjam neked és egyúttal kívánjak sok boldogságot és örömet az egész életedre. A lányka kezét összekulcsolva adott hálát Istennek amiért ilyen Jó szívű emberekkel áldotta meg szomorú életében. Aztán megcsókolta a hozzá siető, most már édesanyját. Nagyon szeretem magát édes jó anya, amiért a szegényt az árvát nem veti meg. Utána boldogan váltott csókot a boldog vőlegényével. Az öreg tiszteletesnek is meleg szavakkal köszönte meg a jóságát. De hát a levéllel mi lesz, nem olvasod el se?  Ó, arról elfeledkeztem feleli, és hirtelen felbontja. Olvassa hangosan: 	Kedves gyermekem, Édes kis leányom! 	Mire e sorokat olvasod én már halott 	leszek. Tudom, te azt hiszed régen az vagyok, 	mert a te édes jó anyád eltemetett, 	mikor titeket elhagytalak. Nem rossz akarattal 	tettem, csak nem bírtam a szegénységet. 	Itt szerencsém volt, hívtam az én forrón 	szeretett Mariskámat ide a még akkor 	pici Katicával, de még válaszra se méltatta a levelem. Pénzt küldtem, de visszajött, a címzett nem hajlandó átvenni felirattal. Nem tehettem  semmit, dolgoztam és vártam mikor mehetek  haza hozzátok. A Jó öreg tiszteletes mindig irt a hogy létetek felől, az is boldoggá tett. És aztán megjött a levél, hogy a te jó anyád meghalt. Katicám te megnőttél és szép lány vagy.  Ó de fáj a szívem, hogy nem láthatlak,                                                                             	de nem bírok hazamenni. Nem élek már soká, azért írom a levelet. Ne haragudj rám drága gyermekem, szívem minden dobogása a tietek volt. Hogy ezt be is bizonyítsam, küldöm itt ez írást, melyre bárhol a világon, ahol bank létezik, tizennyolc millió dollárt kapsz. Ez a te hozományod, ez kárpótoljon a  szegénységedért, árvaságodért. Legyél nagyon boldog és szívedben gondolj szeretettel a te szerető 	boldogtalan édesapádra! Nagy csend borult a kis szobára, mindenki hallatott. A tiszteletes törte meg a csendet: Isten nyugosztalja szegény Ferkót, nagyon jó fiú volt. Nyugodj meg Katicám és gondolj rá mindig szeretettel, megérdemli. Megszólalt Pista is, a hangja remegett. Katica, most már gazdag vagy! Akarsz e engem, a szegény erdészt szeretni? Ne mondd tovább, mert megharagszok. Tudod Pista a szeretet koszorúját amit anyám ígért, megkaptam. Ti vagytok a legszebb virág benne: édesanyád, meg az én jó lelki atyám.	 			A szeretet  Mi is a szeretet? A szeretet felér a legnagyobb vagyonnal, szépséggel és az egész világgal. Én is olyan sokat éltem szeretet nélkül. Pedig sokan szerettek, de én elmentem a sok nyíló virág között, s éltem mint virágzó rét közepén a száraz bogáncs. Azt hittem nem szeret senki, nem tudtam örülni semminek, mindig szomorú, kedvtelen voltam. Hiányzott valami az életemből. Kerestem is, de nehéz volt megtalálni, mert én másba kerestem életem elhibázottságát. És végre rájöttem, hogy én is benne vagyok. Sok megpróbáltatást mért rám az Úr Isten. Elébb zúgolódtam, de aztán megnyugodtam az Ő akaratába. Megtaláltam magamat, a lelkemet, Istenemet. Most már tudok szeretni, sőt én szeretek inkább. A szívem tele van szeretettel. Sok ember még nem érti meg az én szeretetre vágyó lelkemet. Ma olyan nagyon boldog voltam, éreztem a templomban, hogy akit szeretek, az lélekben velem együtt imádkozott. Ő nem tudja, hogy én szeretem és nem is fogja tudni addig, míg a Jó Isten meg nem jelenti neki. A lelkével szeret, de ő nem tudja. Imádkozok érte, hogy értse meg, és egyszer a lelkünk egyesüljön az Isten zsámolyánál. A szeretet le fogja dönteni válaszfalakat. A szeretetnek nincs gát, az ha felgyúl, akkor ég és lobog, míg új lánggal nem találkozik. Kimondani nem lehet, csak érezni tudni. Aki szeret az még boldogabb. Én soha se kértem a Jó Istentől földi boldogságot csak, lelki békességet. A békesség és a szeretet egy. Akit szívem megszeretett, tudom, hogy a Krisztus egyházához tartozik, az édesanyja képét viseli. Szeretetéből ugyanaz a szelíd tekintet ragyog a világba. Őt is és Édesanyját is sokat látom az Isteni tiszteleteken És olyan jó velük együtt lélekben együtt imádkozni. Szeretnék a kis családnak tagja lenni, megláthatnánk mindnyájan az Istennek országát. Ma, a szeretet ünnepén lélekben velük vagyok. Ők nem ismernek engem, de ha Isten és úgy akarja szívünk egybe fog dobbanni az Isten színe előtt. 		Halálsikoly az áradatban  Szép csendes este borult a falura. Elpihentek a fáradt emberek, minden ház ablaka sötéten bámul bele a csillagos éjszakába. A tó parti füzes csupasz ágai meg-meg remegnek a hideg szélben. A néma csendbe csak messziről hallik morajló, zúgó hang. Az öreg Tisza haragszik, megint ő zúg. Nem fér a szűk mederbe, kikívánkozik. Ilyenkor nem jó a közelébe lenni, szinte hab az egész felszíne – mint a nóta mondja: Temető a Tisza, mikor kivirágzik. Tiszta fehér virág most is. Az emberek rettegve várják, mikor tépi el láncait, hogy mindent eltemessen ott, ahova a végtelen tükörét borítja. Az őrök egymást váltják, őrizni kel ezt az őrült folyót, mert ha váratlan tör a vidékre, akkor rettenetes lesz a pusztítása. Itt-ott fellobog a tábortüzek fénye végig a vízparton a visszatükröződő fényével. Távolból lovas legény nyargal, az állatról szakad a tajték, a legényen csurom víz a ruha. Alig bírja mondani az őröknek: vigyázzatok másfél óra múlva rettenetes lesz a helyzet. A Túr kiöntött, és hiába a gát, ide sodorja az ár a vizet. Amíg lehet tartsátok tiltást, hogy ez az őrült ki ne törjön. De már nem bírják soká. Mire elmondta, tompa kiáltás hangzik bele az éjbe, és egy tábortűz eltűnik, hogy utat törjön magának a habos, tajtékzó víztömeg. Nincs tovább gát, ömlik véghetetlenül a piszkos, zavaros víztömeg, ami elborít mindent, ami az útjába kerül. Megtelik a tó, a füzes, és fél óra múlva a házak falát csapdossa az ár. A faluban még mindig csend van, csak a kutyák borzalmas ugatása hallik. Egy falu végi kis házban ébren van egy kis lány, egyedül él, mióta egyetlen testvérét elragadta a halál. A szíve tele van fájdalommal, szemét kerüli az álom. Fáj neki az élet, hisz nincs semmi öröme benne. Az, akit szeretett, régen a másé lett, már el is felejtette. Csak az fáj neki, mikor kisfiával megyen az utcán, akibe a legtöbb örömet találja. Most is gondolkozik, de a kutyák éles ugatását halva felserken, kimegy, és ameddig szeme ellát csak vizet lát. Berohan a kis házba, majd újra tanácstalanul néz megint. Nem tudja mit is mentsen ki, mindent szeretne, hisz minden darab bútort, képet a két keze munkájával szerzett. És most lehet, hogy egy óra alatt elpusztul házastól együtt? Mit is tegyen, mit vigyen magával? Szeme megakad a kopott biblián, mely az asztalán áll. Most is nyitva, felveszi, szívéhez öleli és megnyugszik. Szétnéz még egyszer búcsúzó szemmel, majd megindul futni. Rohan az utcákon keresztül, kiáltozva a szörnyű hírt szerte a faluba. Minden ablak megvilágosodik. Az emberek fejveszetten rohannak, a legtöbb a pénzét félti, azt viszi magával, az anyák a gyermekeiket. Az utca már tele emberrel, de senkinek nem jut eszébe, hogy Isten kegyelméért esedezzen. A szomorú lány, aki fellármázta a falut, tele torokkal kiáltja emberek: engedjék szabadon az állatokat. Fut mindenki, hogy legalább azt menthessék. A lány, hogy látta szavának hatását, rohant fel a toronyba meghúzta a kis harangot, hívja a népet imádságra. Egy páran fel is mentek a templomba, de imádkozni nem tudtak. Tele voltak rémülettel és lassan maga maradt a lány, aki szívéből könyörgött az egek urához, hogy könyörüljön a falun ne pusztítsa el őket. Nem magáért, másokért imádkozott. Kint lassan elcsitul a zaj, mindenki elhagyta a falut, csak az imádkozó lány maradt ott. A felkelő nap imádkozva találta, az ablakon beszűrődő sugarak glóriát vontak feje felé. A nagy tolongásba elvesztette a gyermek az apját vagy mind a kettőt, de nem tudta senki, csak amikor reggel lett. Keresték egymást és nem találták - döbbent meg. A lelkük otthon maradt. Így járt a lány régi kedvese is, azt gondolta az anya, hogy édesanyjával van a gyermek. És csak reggel lett döbbentek rá, hogy elhagyták, tán azóta elpusztult az áradatba. Elindultak haza hogy hátha megtalálják még a házat és benne a gyermeket. Az anya berohant a düledező házba és mire párja utolérhette volna, ráomlott a ház, eltemette, és csak a halálsikolya röppent ki a csendes, korai reggelbe. Az apa mikor meglátta, maga is belevetette magát az áradatba. Minek élni, hisz nincs kinek tovább. De az életösztön győzött és kivetette a víz a megdermedt testet. Arra tért magához, hogy kicsi fia keltegeti és meleg van körötte. Egy szomorú lány szorgoskodik idegen tűzhely körül. Nem ismerte meg, csak azt látta, hogy kis fia hozzáfut és örömmel mondja neki: néni, apa felébredt! Ugye most már nem leszel szomorú. A lány hozzásiet, meleg ételt ad neki, hogy erősödjék. Majd kimegyen a szobából és idegen asszony tér vissza helyette. És többet nem látja a lányt. Meg se figyelhette a félhomályba, hogy ki volt, csak azt érezte, hogy hozzá tartozik. Szerette volna megtudni, ki volt. Meg is kérdezte, de nem tudták megmondani, annyit mondott a jó öreg asszony, hogy egy szomorú lány volt, aki nem beszélt senkihez, csak a kis fiút becézgette és őt nézte mindig. Vele jött az autóval, melyen a katonák ideszállították. Azt mondta, ha magához tér, akkor mondjuk meg: a felesége elpusztult az áradatba a gyermeke itt van. Ő elmegyen, nevét se mondta meg. A fiú sokat gondolkozott, hogy ki lehet, aki őt s fiával együtt megmentette, de nem tudott rájönni. Mikor megerősödött, elindult haza a kis elázott, romokban heverő faluba. Útja a templom mellé vitt, csodálatos képen az teljesen épen maradt. Az ajtó nyitva volt, bement és kit látott ott? Hát azt az alakot, aki neki a levest vitte mikor magához tért. Ült egy padban, az ölében a kopott biblia és elmélyedve olvasott. Nem vette észre, hogy a fiú mellé ért. Csak akkor rezzent össze, mikor vele szemben megállt. Akkor a szemét lesütötte és csak ült ott tovább. A fiú először nem tudott megszólalni, majd remegő hangon mondta: Bocsáss meg nekem, tudom bűnös vagyok, miattam lettél szomorú lánnyá és te a helyett, hogy meggyűlöltél volna, megmentetted nekem a legdrágább kincsemet és vele engemet. Tudod a pénz volt az amiért elhagytalak, de ha el tudod felejteni a multat és egy kicsit tudod szeretni az én árva fiamat, itt e szent helyen kérlek, hogy legyél neki anyja, édesanyja. A lány szeméből ömlött a könny mikor felelt: A fiadat magamnak mentettem meg, ha az anyja életben marad, akkor se adtam volna neki. Mert az az anya nem érdemli meg a gyermekét, akinek az arany lánca fontosabb, mint a gyermek. Ha te magad is úgy akarod, anyja leszek neki, édesebb az édesanyjánál.  És megpróbálta az Úr.  Szól a zene, gyűlik a násznép, a szép lányok párjával igyekeznek fel az udvarra. Örül mindenki az új pár boldogságának. Szívből kívánnak nekik sok szerencsét. Boriska is jön, ő egyedül – mint mindig. Ő is szívből kíván sok örömet és boldogságot az új párnak. Aztán széjjel néz, hogy hová is menjen, kihez csatlakozzon. Párból nem lesz felesleges, mert az nem szeret lenni. De ideje sincsen a gondolkozásra idegen fiú áll meg előtte. Szép szál legény épen paroláznak együtt, Boriska a válláig ér. Kedves szóval kéri menjen vele az esküvőre, neki sincsen párja, amint látja ő is egyedül jött. A lány habozva áll aztán kedvesen felel: jó elmegyek szívesen. De aztán nehogy valaki rám nehezteljen emiatt! A fiú boldog, egy pár pillanatra eltűnik és az édesanyjával és a húgával tér vissza. Bemutatja őket a lánynak és a szívek megnyílnak egymásnak. Megszeretik egymást mintha mindig együtt éltek volna úgy elbeszélgetnek. Csodák csodája ma Boriska is boldog, tetszik neki a fiú, de nem mutatja. Kedves hozzá, mint mindenkihez, de a fiú nem tudja rejteni az érzéseit, sokszor azon veszi észre, hogy nem veszi le róla a szemét. Indul a násznép, olyan szép, amikor jó kedvű fiatalok dalolnak. Cigány kíséri a menetet. Boriska nem dalol, beszélgetnek, mint két nagyon régi ismerős. Lassan meg tudnak egymásról mindent, csak azt nem mondják ki kit szeret. A tekintetük annál többet árul el. Aztán elhallgatnak, a kezük ha egymáshoz téved, megrettennek. Félnek a saját érzéseiktől. Tudják, hogy egymásra találtak e rövid óra alatt. Lassan múlik az idő, a vacsora után táncra perdülnek mihamar. Karcsi nem bánná, ha soha meg nem virradna, áttáncolná Boriskával az egész életet. A hajnal kél, a szemek is fáradtak, csak a szívek nem fáradnak el, azok mindig szerelemtől ittasan dobognak. De aztán csak megvirrad, elbúcsúznak az új ismerősök is. Karcsi anyja megígérteti Boriskával, hogy a fiát kedvesen fogadja, ha hozzájuk elmegyen hozzá. Nem kell azt fogadtatni úgyis megteszi. Sok szép estét töltenek aztán el együtt, Míg egyszer csak a behívó levél véget vet ezeknek. Elmegy a fiú katonának, jönnek a szép, kedves levelek, a lány is küldi, tele szíve melegével. És egyszer csak megszűnik, nem jön, hűtlen lett a fiú. Városra került, rossz társaságba elragadta a dicsőség vágya, elfelejtette az egyszerű, kedves kis Boriskát. Az anyja vigasztalta, neki is fájt a fia rosszasága. Együtt imádkoztak érte, Isten meghallgatta a hű szívek imáját és visszatérve a lejtőn, jobb útra tért. Most már csak úr akart lenni ezen a földön. Boriska mély lelki életet élt, neki nem kellett földi gazdagság, ő a mennyei után vágyott. Imádságos lelkével meg is kereste, szelíd jóságos lett a csalódás után is. A fiút kitörölte az életéből, nem bánta ha bármilyen úr lett. Neki az fájt, hogy akkor szó nélkül elhagyta. Nem járt társaságba, csak nagy ritkán tévedt be valahová, pedig szerették csendes, szelíd modoráért. Jött aztán a háború, mindenkit elvittek. A fiú anyja is maga maradt elvitték a gyermekét. Sokszor átjött a lányhoz és együtt imádkoztak a fiú hazatéréséért. A lányka kérte az édesanyát, ne mondja meg a fiának soha, hogy ő imádságos lélekkel gondol rá. Egy kora tavaszi napon szomorú hírrel jött megint az anya, a fia megsebesült, és egy hét múlva itthon lesz. A jobb lába béna maradt. Szeméből ömlött a könny, a lány vigasztalta: ne sírjon, fia meg fog gyógyulni, csak higgyen és imádkozzon érte. Hazajött a fiú és nem csak lába lett béna hanem agya is. Egészen más ember lett, az orvosok azt mondták: nagy lelki megrázkódtatáson kel átmennie, hogy a lelke épségét visszanyerje. A fiúnak beteg lelkébe mindig a lány képe lebegett, néha szabad perceiben kérdezte anyjától nem tud e róla? Az anya azt mondta amit Boriska kért tőle: mondja, hogy ő meghalt. Aztán azt gondolta mindig, hogy ő ölte meg. Anyja észrevette a búskomorságát, és titokban üzent a lánynak, hogy imádkozzon érte, mert csak az ő imádsága ébresztheti életre a szerencsétlen fiút. A lány az imádságával új erőt öntött belé, megerősödött testben és lélekben, de szívébe a gyászt a lányért még egyre hordozta. Kijárt a mezőre. Vasárnap egyszer elment oda, ahol utoljára találkoztak, az erdő széli füzes alá. Amint közeledett a kedves helyhez, imádkozó alakot látott a fának támaszkodva. Azt hitte, hogy kísértetet lát. Ott állt előtte a lány, és a szívére kulcsolt kézzel érte imádkozott. Megállt, halhatta a szelíd ima szavait, és lelke egészen kitisztult. A lány lábához esett, és kérte, hogy bocsásson meg neki, amiért elhagyta. Betegen, szegényen jön hozzá, ne vesse el őt magától! A lány szeméből ömlött a könny, felemelte magához, aztán imára kulcsolta a fiú kezét is, és kérte: imádkozzon vele. Hogy e földi életben legyen békességük és majd odafent találják meg az igaz boldogságot						  		A megbocsátás!  Kitört teljes mértékbe a vihar Tépi, zúzza a fákat, levéleső borítja a kiszáradt földet. Zúg a szél, hajtja, űzi a porfelleget. Mindenki elbújik aki csak teheti. Sápadt barna lány rohan végig az utcán, szeméből omlik a könny, a haját összezilálja a szél. Ő nem érzi a külső vihart, mert az ő lelkét is vihar tépi. Ma esküdik más lánynak hűséget az, aki az ő szívét elrabolta. Mindig azt gondolta: visszatért újra, de nem, a dac erősebb a szívnél. Tele a lelke égő fájdalommal, haza ér lerogy kis szobája asztalára és csak sír keservesen. Édesanyja simogatja, vigasztalja, míg lassan megnyugszik. Elcsitul kint is a vihar, nemsokára hangos csengés-bongás veri fel a falut. Hozzák a menyasszonyt, más falu lánya, nem szívesen fogadják, hisz ilyenek már a népek. A lányka is erőt vesz magán kimegyen a kapuba és megnézni ellenfelét meg hűtlen kedvesét. A vőlegény messziről észreveszi sápadt arcocskáját, szemét lesüti, nem néz még arra se. Felfordul a násznép az udvarra, kisírt szemű öregasszony fogadja a fia feleségét. Megöleli, mint szokás de nem a szíve szeretetével fogadja. Rágondol egy kicsi sápadt arcra, akit úgy szeretett maga mellett, mint édes gyermekét. De a sors útja kiszámíthatatlan, nem lett egy pár a fiatalokból, hiába, hogy a szülők egymásnak nevelték őket. A lányka jó szelíddé fejlődött, de a fiúnak nem kellett a csendes élet, ő a zenét szerette , a kocsmázást. Ő élni akart és élt is, a lányka inkább templomba szeretett járni. Hívta a fiút is, de az azt mondta, hogy nem megyen, ő nem akar szent lenni. Menjen a lány ha akar. Így elváltak, a lány a templomba a fiú a kocsmázni mulatni járt. Azt gondolta édesanyja is, hogy majd meg változik, és olyan lesz mint régen. De a lejtőn nem lehet megállni, a fiú züllött, már sokszor éjjel se ment haza, nem volt neki elég a helyi szórakozás, elment más faluba, ahol kőnyűvérű lányok társaságában sokszor reggelig mulatott. Édesanyja kérlelni kezdte: ne tegye, térjen vissza a jó útra, házasodjon meg, vegye el a kis Erzsikét! Helyes kislány, szeretik is egymást. A fiú azt felelte: vegye el az Isten akit szeret, őt nem szereti Erzsike, mert nem ment vele mulatni. Inkább elveszi a szomszéd faluból azt a lányt aki olyan szépen tud táncolni és úgy dalol mint egy pacsirta. Az édesanyja hiába mondta neki, hogy nem neked való az a lány, fiam. Minek neked a festett arc, a dalos száj, ha a két keze nem a munkáért lendül csak ölelni tud. De a fiú addig beszélt, amíg az édesanyja – mintsem, hogy inkább élje ezt a rossz életet – beleegyezett, hogy elvegye. A szeméből ömlött a könnye, elment Erzsikéhez és kérte imádkozzon Laciért, hogy találjon vissza hozzá. A kis sápadt barna lány az édesanya vállára borult, úgy sírt vele. Aztán elváltak, nem volt szabad találkozniok, Laci megtiltotta az anyjának, hogy tovább is szerese a lányt. De a szeretet nagyobb mindennél, az öregasszony csak tovább szerette a kis lánykát. Eljött az esküvő napja, hozták az új asszonyt, az arca festett, a haja rövidre vágva, a keze mint a ragya. Ugyan megcsókolta az öreg asszonyt, de eltolta magától, hogy a ruháját össze ne törje. Az öreg asszony szeméből megered a könny, fia vállára borulva mondta: fiam Isten legyen neked irgalmas, én elmegyek apádhoz ne felejtsd el hogy van egy szív aki érted imádkozik. Ha sorsod nem lesz jó, térj vissza hozzá, ő megbocsát neked. éÉs mielőtt megfoghatták volna, a földre rogyott. A fia felvette az ölébe, bevitte a szobába, ahol minden lakodalmi díszben pompázott. A faluban hamar híre futott, hogy Sára néni a halálán van, de a menye még rá se néz, fia van mellette, a násznép is szétszéledt. Meghallotta ezt Erzsike is, szívébe nyilallt a fájdalom, mit tegyen. Neki kötelessége mellette lenni, hisz ő tartotta keresztvíz alá. Magára vette édesanyja gúnyáit, szemére húzta fekete, rojtos kendőjét és rohant fel az udvara, ahol kíváncsiskodók tömege volt. Alig tudott bemenni, de végül sikerült. A fiúnak intett, hogy menjen ki, aztán az édesanyát gyengéden levetkeztette, simogatta, míg magához tért. Meglátta Erzsikét a lámpa fényében, a sápadt arca elmosolyodott. Most már boldogan halok meg suttogta, mert egyetlen fiamat boldognak tudom teveled. A lányka nem szólt semmit, csak fohászkodott, hogy ő is össze ne essék. Halk sóhaj szállt, az öreg, jóságos anya megnyugodott. A lányka kiüzent, hogy mulassanak jól, ő ott lesz az öregasszony mellett. A fiú mámoros fővel cigányt rendelt, szólt a zene reggelig. Dalolt neki a pacsirta és mire a nap feljött az égre, elmúlt a lakodalom. A kis szobában hófehér ravatalon ott feküdt az öreg édesanya. A fiú bekopogott, azt gondolta keresztanyja bent van és még mindig mámoros fővel úgy gondolta: most már neki is aludni kellene. A kopogásra nem kapott választ, benyitott és édesanyját ott találta felravatalozva. Elébb azt gondolta, hogy rossz álmot lát, de mikor felesége utánament és meglátta a halott öregasszonyt, felvisított, majd rohant ki a házból. Akkor ébredt tudatára, hogy mit tett. Édesanyja gyenge szíve nem bírta az izgalmat és megszakadt – ő érte. Felesége gyűrött festetlen, arcába nézett és ezt hitte összeesik. Akaratlanul Erzsike sápadt arca tűnt lelki szeme elé és azt hitte ez egy idegen báb, akit ellehet dobni. De amikor széjjelnézett, akkor tudatára ébredt, hogy mit tett. Kijózanodott, elmúlt a mámor, de már későn. A szemetes ház és a ravatalon fekvő édesanyja megértették vele szörnyű tévedését. Ledobta a vőlegényi ruhát, felvette rendes ünneplőjét és elment. A feleségének meghagyta, hogy mire hazajön, csináljon rendet és szedje rendbe magát is. Elment a keresztanyjához és őt kérte meg: menjen vele koporsót venni. Az anya elment, Erzsike kertje összes virágait leszedte, az ölébe vette és elment a halottat betakarni vele. A nagy szobát rendbe szedte, keresztanyja kedves edényit a helyükre rakta és mire a fiú hazament rend volt a portán, de Erzsikének nyoma veszett. Felesége kifestve, szép rózsás ruhában mosolyogva várta, de ő rá se nézett, Erzsike szomorú képe égett a szívébe. Eltemették az édesanyját, haza ment, leült kedves helyére, ahonnét azelőtt úgy szerette nézni az Erzsike virágos kertjét. És nézte órák hosszat a felesége hiába kérte: egyen, nem evett és mikor eljött az este elment az Erzsike ablaka alá. A szíve megtelt örömmel, hogy ott bent ketten bibliát olvasgattak. Elindult, hogy bemenjen, de mielőtt elérte a ház sarkát, a felesége karját érezte magán, aki utána jött. Benézett ő is és mikor a kedves képet meglátta, a szíve megtelt búval, és kérte a férjét, menjenek be oda. Lacit nem kellett kérlelni, bementek és soká hallgatták az ige szavát. A Lili szívébe világosság gyúlt, felállt, Erzsikéhez lépett, megcsókolta és így szólt: Köszönöm neked ezt az estét, ezért neked adom Lacit. Ti csak együtt lehettek boldogok Én is boldog leszek mert megmutattad, hogy nem csak ezen a világon van öröm, a másikon is. És nekem sok bűnömet kel megbocsátani az Istenek, hogy elnyerjem én is azt, amit te már itt a földön elnyertél.  Kedves János!  Bizonyára meglepődik, hogy újra levelet kap tőlem. Gondolja magában, ez a lány bolond, vagy nagyon szerelmes. Ne gondolja, egyik se vagyok, csak szükségem van az írásra. Tudja valakinek el kell mondanom mit érez az ember, és nekem senkim sincsen ebben a városban. Magát választottam. Lehet haragszik is érte, de nem baj, míg azt nem mondja, hogy ne írjak, addig írok. Ez a levél most fogadásból indul ki, fogadtam egy illetővel. Ő azt mondta, hogy nem merek magának írni, én azt, hogy írok. Igaz, a régi levelek miatt is mindig szégyellem magamat, rá se merek magára nézni. Most azért is írok, hogy a másik kettőt tisztázzam. Arra kérem magát, hogy ne gondoljon rólam soha rosszat, nem vagyok utca rongya és bolond se, csak az emberekben kellett csalódni, és ez kiábrándított az egész züllött, szomorú világból. Tele van a lelkem égő szeretettel. Nem szerelemmel, azt hála Istennek még eddig nem tudom milyen, nem is vágyok rá, hogy megismerjem. Én lélekben akarok szeretni, lélekben egyesülni azzal akit szeretek. Az én ideálom még nem nyert testet, nem is fog. Én a lélek tükrén át ítélem meg az embereket. Azokat szeretem akik bátran, nyíltan tekintenek a világba, és a szemükből a szeretet sugárzik szerte e szomorú világba. Higgye el János, olyan kevés a jó lelkű ember, olyan öröm az, mikor jó lelkű emberekkel élhet az ember – ha nem is ismerjük egymás nevét se, tudjuk, mégis testvéremnek érzem. Karácsony első napján véghetetlen öröm volt nekem, hogy magával együtt imádkozhattam. Maga nem is látott engem, de én éreztem, hogy Isten előtt lélekben találkoztunk. Az édesanyját sokszor látom a templomban, olyan a szeme mint a magáé. Szelíd, jóságos, biztosan jó lelkű ő is. Hisz az édesanyák mind olyanok, mint kiknek Isteni félelem van a szívükben. Engem sokszor bolondnak tartanak, mert nem járok szórakozni, nem vágyok az emberek léhaságai után. Nem, én nem vágyok, engem nem tud lekötni a mozi, a színház, én mindenbe a lelket keresem, a tartalmat, a szeretetet, mely mindennek életet ad. Kedves János ne haragudjon, hogy megint zavartam e pár sorral, ha elolvasta égesse el és felejtse el. Csak ara kérem, ne gondoljon rám soha haraggal, mert azt nem szeretném. Mivel holnap új esztendő kezdődik, kívánok magának sok örömet, boldogságot. Érjenek meg sok boldog esztendőt a szelíd és jó édesanyjával és testvéreivel együtt. Ugye nem haragszik rám, hogy írtam? Ha véletlen találkoznánk ne mondja, hogy megkapta, csak annyit, hogy nem haragszik. Lehet nem fogunk soha találkozni e földi életben, tudja én nem keresem az emberek társaságát, a magáét meg épen kerülöm. Nehogy azt gondolja, hogy maga után járok, nekem nem kell, hogy ezen a földön a magaménak mondjak valakit, akinek a lelke nem az enyém. Lehet, hogy nem érti meg maga se az én égő lelkemet, nekem elég, ha a szeme ragyogását látom annak, akit én fogok szeretni. Azon keresztül látom a lelkét. Olyan sokat tudnék még írni, de félek, hogy ezzel is untatom vagy gúnyolódik majd. Nagyon kérem ne gúnyoljon ki a levelem miatt, nagyon fájnak ha magában is csalódnom kellene. Úgy gondolok magára mindig mint édes testvéremre. Hisz a Krisztusba maga is testvérem sőt inkább az, mint a földi, mert ők nem értenek meg. Lehet, hogy maga se, de én úgy érzem, maga a lelki testvérem. Ugye az? Most már tényleg nem írok többet lehet egy hónap múlva kerül csak magához a levél. Tudja sokat tusakodtam, míg megírtam, az elküldése is olyan lesz. 		Isten vele János 			Legyen áldott Istentől az egész élete. Maradjon olyan szorgalmas, szelíd jó embernek, mint eddig. Becsülje meg a családját, úgy lesz magán is Isten áldása. 		Nevet nem írok úgyis tudja ki vagyok.  Kedves János!  Olyan jó lenne beszélgetni magával otthon az édesanyám házában, ahol nem a pap cselédje vagyok, hanem az anyám lánya. Mióta beszéltem magával sokat gondolkoztam azon, vajon számot vetett-e magával. Tudja-e mit jelent olyan lánnyal beszélgetni aki nem a megszokott társaságból való? Biztosan mondják magának, hogy miért nem keres magához valót, gazdag lányt, vagy iparost, mint ami meg is illeti. Kedves János, erőm nincsen ahhoz, hogy megmondjam a szemébe ha még beszélek is magával. Ide írom hát le ami a szívemben és agyamban van. A szívemben szeretet van mindenki iránt. Szeretem az Istent, aki az életet adta. Szeretem a Krisztust aki megváltott az örök haláltól. Szeretem a jó embereket és szeretem ellenségeimet. Valamikor nem szerettem őket, csalódtam az emberekben, tudja János olyan hazugok, rágalmazzák az emberek egymást. Pedig Isten látja, hogy mi van a szívünkben. Ő ítélhet meg csak, nem mi egymást. Átadtam neki a szívemet és Ő gazdagon megrakta azt minden jóval. Kitörölte belőle a szennyet, ami e földhöz ragadt életben belehullt. Megtöltötte igaz kinccsel, melyet nem cserélek fel semmivel e világon. Hála Istennek gazdag vagyok, nincs földi kincsem, de van a szívemben szeretet, megbocsájtás és van békességem Istennel és az emberekkel. Engem, úgy érzem mindenki szeret, én is szeretek mindenkit. Mikor magát megláttam, nem tudtam, hogy ki, nem is kérdeztem. A barátnőim aztán megmondták a nevét és címét. Elment az első lap, aztán a többi, örültem, hogy nem tudta ki írta azokat. De tudja az Isten útjai kiszámíthatatlanok, ösztön által vezérli az embert és kellett tegyem azt, amit tettem. Mert tudja én soha se gondolkozok azon, hogy mit tegyek, az utolsó percben eszembe jut és megnyugvással gondolok rá, hogy ezt Isten így rendelte és így kellett lenni. Tudja, ha tanácstalan vagyok mindig hozzá megyek tanácsért. Ő előbb tudja úgyis, hogy mit tesz velem, mint én megcselekszem. Sokszor elhatározok valamit és Isten nem engedi véghezvinni. Akkor egy kicsit bosszant, de megnyugszok hamar. Én nem tudok mérges lenni, haragudni se tudok, csak néha magamra. Kedves János, miután ilyen sokat írtam már magamról szeretném magát is megismerni. Lelkembe így él a maga képe: Istent félő, embert szerető, munka kedvelő, szorgalmas, édesanyját megbecsülő, testvéreivel megegyező, nem veszekedő, nem kocsmázó. Ha ilyen, akkor maga az én ideálom. Akkor magába nyert testet a lelkemben élő ember, ha maga ilyen, akkor Istennek nem tudok egész életemben elég hálás lenni, hogy magát megismerhettem. Mikor az édesanyját megismertem, olyan ridegnek látszott, haragosnak. Lehet azért, mert még nem láttam soha mosolyogni. De mikor a templomban énekel olyan szelíd, jóságos, biztosan sokat szenvedett ő is, míg ide jutott. Ne okozzon neki maga is fájdalmat, szeresse és ne bántsa meg senki kedvéért. Ha haragszik azért hogy velem beszélget, kerüljön el messze, ne is lássuk egymást. Fájna nekem, de én még fiatal vagyok és nem szabad dacolni és másikat megbántani. Mert én is megvénülök egyszer és nekem is olyan mértékkel mérnek majd. Nem találom furcsának, ha haragudna is érte, hiszen gyermeke sorsa minden anyát aggaszt. Ő nem ismer engem és nem is értékelhet. Hála Istennek, eddig még az nem történt meg, hogy haragudtak volna azért, hogy a fiú velem beszélt, sőt az volt a baj, hogy  a szülők akarták, a fiú nem. Ez jól is van így, mert vigasztal mostani helyzetemben. Mindezeket nem tudnám megmondani szemébe, azért írom le, habár lehet, hogy ez a levél soha se fog magához elküldetni. De le kel, hogy írjam az ösztön hajt, hiába. Istent arra kérem, hogy adjon nekem szerető, megbocsátó szívet, békés életet. Lehet, hogy sokat fogok szenvedni ebben a földi életben, de Istennel nem nehéz az élet. Az én házamnak Isten házának kell lenni, mert csak úgy várhatok áldást, ha Isten lesz a családommal. Szeretnék a lelkében olvasni, mi van ott? Szeretnék a családja szívébe belenézni, vajon szívesen fogadnák-e a szegény lányt maguk közé? Isten a tanúm, csak hogy mi az én tervem ha minden úgy lenne, boldog lenék, de velem maga is és az egész környezetem, kik megismernek. Imádkozok, hogy Isten megadja nekem azokat. Kedves János nem is tudok már mit írni, arra kérem, legyen hozzám mindig őszinte, akkor minden jó lesz. Én se tudok hazudni – hála Istennek, nem zárom be a levelemet, még fogom fojtatni. Lehet, hogy egy hét múlva lehet, egy hónap, ahogy az ösztön vezet.  Ma három nap múlva fojtatom újra e levelet, lehet nem fogja soha elolvasni, de nem baj, én leírom kiöntöm szívemet A barátnőmtől ma kaptam levelet, majd neki is elmondom mindezt. Ő velem örül, velem sír mint én ő vele. Olyan jó egy hű szívet tudni a magaménak. Csak messze se lenne! Nem is gondolja maga, hogy mennyire hiányzik nekem a szeretet. Olyan jó az, mikor az esti félhomályba összebújva elmondhatjuk egymásnak bánatunkat örömünket. Én az én jövendőbelimet is így akarom szeretni, mint Istent. Társam legyen, barátom, pótoljon nekem mindent, anyát, testvért, barátot. Mindenem legyen, akinek én is a mindene legyek. Nagyon nehéz ilyet találni, de én találok, mert akit én szeretek, annak ilyenek kell lenni, mert velem boldog csak így lehet. Tudja János az én szívemet nagyon kevés ember érti meg. Igaz, hogy nem is tárom ki minden embernek, és mivel tudom, hogy e levél nem kerül egyhamar a kezébe, le merem írni, hogy hosszú volt ez a két hét, alig várom a holnapot. Vajon fogunk-e találkozni? Úgy szeretném, ha maga is a templomba jönne és együtt jönnénk haza. Ugye nagy kívánság, mert maga délután nem megyen a templomba, pedig úgy szeretném ha Isten segítene bennünket és meghallgatja az én kérésem. És maga ott lesz holnap, és velem együtt fog imádkozni. János, János, nem tudom mi lesz még a sorsunk? Annyit tudok, hogy maga olyan szelíd arcú ember és lélekben egyé kel lennünk, hogy dicsőíthessük a Mindenható Isten gazdag jóságát és kegyelmét.  Kedves János!  Fájdalmas szívvel kezdek ma az íráshoz. Nagyon fáj nekem, hogy magának több a világi öröme mint Isteni. Úgy vártam ma a templomba, de hiába. Úgy látszik, hogy nagyon szegénynek tart, nem érdemlem meg, hogy amit megígér, meg is tartsa. Lehet, ha gazdag lennék jobban megtenné. Ezzel nem vádolom, mindenki olyan, amilyen lenni akar. Én szegény lány vagyok, nem is várhatok mást, mint ezt. Ne gondolja, hogy azért írtam magának, hogy nagyon szerelmes vagyok és férjhez akarok menni. Nem János, látja írok én mindig, de el nem küldöm soha többé. De a lelkem ki kel önteni, mert nehéz ám az embernek egyedül lenni és becsületesen élni. Van ember aki nem ír soha, még levelet se. Átéli mát, de én inkább írok. Tudja János, én nagyon félek az élettől, annyi sok elrontott élet van és legtöbb embert a házasélet rontja meg. Nem értik meg egymást, nem becsülik meg, a szerelem múló órái elmúlnak és marad a rideg valóság, a veszekedés a hűtlenség. Ó de borzasztó, az ember nem elégszik meg a házaspárjával. A testnek élnek pedig aki a testnek él az a testnek hal meg is. Az örök kárhozatra jut. Én úgy gondolom: ezen a földön úgy igyekszek élni, hogy majd ha Isten elhozza a halált, akkor boldogan haljak meg. Istennel éljek majd a mennyországban! Ezen a földön nincs örömöm, boldogságom de tudom, majd megtalálom a boldogságot mennyországban. Nem vagyok szép se, gazdag se a világ szerint, de gazdagabb vagyok sokaknál, akiknek nincs hitük, nem szeretik Istent, nem szeretik a Krisztust és egymást. Higgye meg János, én akivel nem találok lelki közösséget nem megyek hozzá se. Én tűrni sokat tudok de Isten nélküli életet el se tudok képzelni. Volt már olyan fiú, mikor azt mondtam: majd megsegít a Jó Isten. Azt felelte rá, hogy mutasd meg hol van. Ha azt mondta volna, hogy én vagyok a világon a legrosszabb, vagy vert volna, nem tudtam volna úgy meggyűlölni mint így. És megmutatta neki a Jó Isten, hogy ő él és nem hagyja büntetlenül aki őt megbántja. Nincs nála a faluban boldogtalanabb, én eldobtam magamtól választani kellett neki: vagy én Istennel, vagy a világ Isten nélkül. Ő a világot választotta és ma, mikor már gyermeke van döbben rá mit ér az Isten. De nincs aki hozzá szeresse, mert felesége is e világnak él, mégse egyeznek, meg is veri a feleségét. Ha engem egyszer is megverne valaki, meghalnék, de én nem fogok rá okot adni. Istent minden imámban arra kérem, hogy adjon nekem olyan társat aki megért, hogy szeressen úgy, mint én fogom őt szeretni. Tudja én nem vágytam soha a nagy boldogságra, csak mindig boldogtalannak éreztem magam, amiért nem lehetett az a fiú az enyém akit úgy gondoltam, hogy szeretek. Lehet, szerettem is, de nem a test szerelmével ő meghalt, mielőtt meg tudtam volna, hogy ő szeret e úgy ahogy én akartam, hogy szeressen. Fájt, hogy elvesztettem. Idegent is sajnálok, aki fiatalon meghal, nem csak azt, akivel úgy nőttem fel mint az édes testvéremmel. Megszoktuk egymást, összetartoztunk anélkül hogy szerelmesek lettünk volna. És ez jó volt így. Én azt a perzselő, nagy szerelmet meg se tudom érteni. Sokan mondják: meghalok inkább ha hozzáadnak. Ez balga beszéd, én előttem az olyan lány vagy fiú nem lesz boldog, mert e világ szerint akar szeretni és nem a lélek talál egymásra hanem a test. És ha elmúlik a szerelem, akkor ott van a rideg élet meg nem értés. Kihűl a szerelem, elszáll a mámor és vége a boldogságnak. Ez az ember elvesztette önmagát mikor azt gondolta, hogy megtalálta. Évek óta keresek olyan embert, aki úgy gondolkozik mint én, de még nem találtam. És tudja a testi embereket nem szeretem, félek tőlük nagyon. Ha olyannal találkozok, akkor valósággal undorodok tőle. Rendesen a részeg emberek szoktak ilyenek lenni. Borzasztóan félek a részeg embertől. Úgy tele van a lelkem, kicsordul belőlem a beszéd, és mivel nincs kinek beszélni leírom a gondolataimat, az érzéseimet. Nem adok nevet e levélnek, nem írom senkinek, önmagamnak írom, a lelkemet tükrözve. Ezt az egész könyvet, ha valaki a kezébe veszi, akkor azt gondolja, hogy levél van benne. Levél önmagamnak, melyet el soha se küldök, mert olyan ember nem létezik aki az én lelkemben élő ember arcát vegye magára. Én míg olyat nem találok, addig nem fogok társat se találni, mert akivel én nem találok lelki közösséget, azt nem szabad testinek se találtatni. Baj az, hogy úgy meggondolok mindent, ezért vagyok sokszor olyan tanácstalan, szomorú, mint most is. Senkim sincsen, akivel megoszthatnám az élet terhét, becézhetném szívem szerint. Letörni a gátakat amit e világ von az emberek köré, és úgy élni ahogy a szívem diktálja! Lehet, hogy ez nekem csak vágy marad örökké. Nem értik meg az emberek a szeretet, a békesség után vágyó lelkemet. Én mindenkit szeretek szeretni de sok ember olyan hideg, és e világból valóan azt gondolja, hogy ő gazdag, mindene megvan. Pedig a pénz pedig nem boldogít senkit, az csak arra jó, hogy az emberek meggyűlöljék egymást miatta. Én hála a Jó Istennek, soha se vágytam a pénz, a vagyon után. Nincs nagyobb kincs a szeretetnél. Ma és mindig azt mondom, hogy többet ér nekem egy szegény fiú szíve, a munkás két karja, mely szívesen lendül a munkára értem és a családjáért, mint egy lusta gazdag ember minden vagyonával büszkeségével. Ha én egy szegény ember felesége lehetnék, aki megbecsüli és szereti a munkát, úgy én lenék a legboldogabb a világon. Ha szegényen és semmi nélkül kezdeném is az életet, mégis mindenem lenne, mert egy szerető szívet mondhatnék a magaménak. Dolgoznánk mindketten örömmel egymásnak és egymásért élnénk. Isten megáldaná munkánkat és lenne mindenünk, testi lelki békességünk. Ezt leírom ide, de soha senki nem fogja elolvasni szívem legféltettebb titka ez, de kitör most belőlem. Leírom hát, hogy megnyugodjak. Tanácstalan, szomorú szívemet Istenhez viszem. Ő megvigasztal áldásával, tanácsot mutat az Ő drága fia személyében keresztül, ki példaként előttem az utat mutatva, melyen járnom kell, hogy az örök boldogságnak én is részese lehessek. Levelem zárom, majd megint fogok írni! Édes lelkem, nem haragszol rám ugye, hogy elárultalak?      Gyönyörű reggel virradt a falura. Tele a levegő virágillattal, tele vannak a lelkek is szeretettel Isten és egymás iránt. Az én lelkem is megtelt szeretettel ezen a szép reggelen, megtaláltam én is azt az embert, akit olyan régen szeretek. Útjaink most találtak egymásra. Az este éreztem meg igazán, hogy mennyire szeretem, inkább meghalnék de nem tudnék neki fájdalmat okozni. Olyan szomorú szegény és úgy vágyik a simogató kézre, a becéző szóra mint én magam. Azért is találtunk tán ilyen hamar egymásra. Csodálatos az emberi élet, sokszor úgy gondoltam szeretem, vagy ezt vagy azt, és mégis mire megismertem, közömbössé vált, vagy egyenesen meggyűlöltem. És ezt, akit most szeretek úgy érzem, hogy egész életemben szeretni fogom – ha ő is szeret engem. Ha nem szeret, akkor eltemetem a szívem mélyébe, hogy egy kedves emlékkel több legyen nekem. Sokszor félek attól, hogy nagyon is szeretem. Nem kéne annyira szeretnem, de mikor olyan jó hozzám és benne találtam meg, amit eddig hiába kerestem. És napról napra több nemes vonást találok lelkében. Alig várom, hogy megmondhassam neki, hogy mennyire szeretem a keze simogató melegét. Úgy tele van a lelkem vele, mint a tavasz a napsugárral, a virágillattal. Menyasszony vagyok remények, kétségek váltják egymást a  lelkemben. A vőlegényem szeret, én is nagyon szeretem Nagyon jó dolgok vagyunk egymásnak. Szeretetre, simogatásra vágyó lelkem társat talált végre. Társat, mely ép úgy szűkölködött a szeretetben mint jó magam. Ő is Isten félő, munka kedvelő, szelíd, szorgalmas, amilyen én magamat is. Hiszem, a Jó Isten ránk fogja fordítani kegyelmes orcáját, megáldja életünket megértéssel, békességgel szeretettel. Óh, oly boldogság mikor  azt mondja, amit én nem mertem még remélni se, hogy alig várja, hogy apa lehessen, hisz nekem is ez a vágyam. Gyerekek! Édesanyának lenni! Hisz a nőnek a legszebb hivatása az életben, az új élet adása és aztán Isten félelembe becsületbe nevelni őket. Ő is ezt akarja, és ha eddig nem szerettem volna, akkor ezért a szép lelki jóságért meg szerettem volna. Csodálatos az emberi lélek, tele van érzéssel, melyek pihennek és csak akkor élednek életre, mikor van aki életre keltse. Nem gondoltam, hogy az én lelkemben is olyan sokféle érzés él. Vágytam mindig a szeretet melege után, hiányzott az életemből. Nem tudok én szeretet nélkül élni. Ha Balázs elhagyna, elhervadnék, mint a virág, mert ami szeretet van a szívemben, azt mind ráöntöttem. Ha ő eldobna, a szívem elhervadna arcom rózsáival együtt, mert szeretni nem tudok akárkit Az én szívem csak egyet szeret és soha senki mást. A mi szerelmünk nem testi szerelem egy-egy csókba a lelkünk ölelkezik, olyan tiszták az érzéseink. Nem testi vágy él bennünk, a lelkünk talált egymásra. És ez engem nagyon boldoggá tesz. Soha nem vágytam senki után, beszéltem vele, elment és sokszor örültem, hogy elment. Balázst pedig 	 	   ÉS ITT MEGSZAKAD AZ ÍRÁS, NEM KERÜLT ELŐ A FOLYTATÁS!   UGRÁS AZ IDŐBEN... 						 4-es számú füzet  52												MNOSZ 5603 												    357 – 40 												C5   K  5 X 5      Pálfy Balázsné 					 						Nyírbátor  							Kossuth u 9       			A tudás fegyver az imperialisták elleni harcban! Hat hosszú éve, hogy abbahagytam az írást, nem volt rá szükségem. Betölti a lelkemet az anya a feleség és gyermek sokféle érzése. Amit kértem Istentől mind megadta nekem. Jó élettársat adott Balázsban. Megáldott drága, egészséges gyermekekkel. Apósom is jó volt hozzám mindig. Nehéz gonddal élünk. Szegények vagyunk, hiába szorgalmasak,  épen a legszűkségesebbet tudjuk csak kigazdálkodni. Becsületesen nagyon nehéz élni. Tele a világ kapzsi emberekkel, és azok boldogulnak. Az ilyenek mint az én uram, mindig alulmaradnak a küzdelemben. Azt gondoltam már én nem fogok csalódni az emberekben, de sajnos újabb igen mély csalódás ért úgy anyagilag mint lelkileg. Apósom most házasodott meg. Hatvanhat éves ember, és azért házasodott meg, mert nőre volt szüksége. És a test kívánságáért elhagyta az otthonunkat, ahol mindent megadtunk neki, ami csak tőlünk kitelt. És azt látom, hogy alig hagyott el minket, elhagyta a régi, becsületes életét is. Becsapja a munkaadóját – csak azért, hogy egy nőnek mentül többet vihessen. Ez szinte fáj, és becsap minket, elhord mindent amit csak lehet, és még azt mondja, hogy szereti az én gyermekeimet. Ez nem szeretet, nagyon hasonlít ez a szeretet a júdás csókjára. Ő is az, csókolja őket és elviszi a szájuk elől az utolsó falatot. Vigye, ad majd nekünk is a jó Isten, nem fognak éhen meghalni. De ő még nem tudja, hogy nem fog e mellettünk meghalni. A felesége lenéz minket, mert nem vagyunk iparosok vagy tisztviselők mint az ő családja. Isten előtt pedig mindnyájan emberek vagyunk, mert mindannyian bűnös anyagból születtünk. Még ott is megalázhatja a Jó Isten, adhat rá olyan nyomorúságot, hogy még a gyermekei is iszonyattal fordulnak el tőle. Nem lehet jó anya ha egy férfiért eldobja magától a gyermekét. Az én apósom se jó apa, tönkre tette a fiát idegileg és anyagilag is, és itt hagyta. De főként lelkileg törte meg, mert az anyja helyét elfoglalta egy más asszony, aki csak pumpolja nap mint nap. És mivel nem akarja a veszekedést, oda ad mindent. Azt hiszi áldást hoz rá ez a házasság, de téved ő, mert lehet akármilyen jó élete, de boldog Istenbe nem lehet. Mindig a templomot járta, és még se tudta legyőzni a test kívánságát. Istentől testi társat kért vajon? Mert azt kapott csupán, mert lelkit nem, azt már látom. Pár hete csupán, hogy együtt élnek, és már lelki beteg. Olyan kedvtelen, ha ide jön szinte ujjá születik a gyermekek között. Ezeket azért írom ide le, mert nem akarom mondani senkinek se, de kikívánkozik belőlem. Ezelőtt megkönnyebbültem, ha leírtam a lelkem panaszát. Remélem ezután is így leszek. Amennyire szerettem az apósomat, úgy megutáltam. És okom csak az van rá, hogy különb asszony a felesége mint én. Én szegény családba születtem, nem tanultunk egy se mesterséget, de nincs olyan munka, amitől megijednék. Szeretek is dolgozni, van is kiért hála Istennek. De nem iparos az uram, ezért nincs becsület. Azt gondoltam, tán a saját apja nem nézi le, de az is nagyra vágyó lett, azért hagyott itt bennünket. Annyi örömet adjon neki az Isten, mint amit ő hagyott nekünk. Akkor nem igen fog soha még mosolyogni se. Most kell a semmiből kifosztva új életet kezdeni három kicsi gyermek és egy testileg lelkileg beteg emberrel. Nem várok sok jót az élettől, egészségbe nőjenek fel. Majd ők vissza adják nekem azt a sok álmatlan éjszakát, amit értük eddig is eltöltöttem. Nagyon szeretem őket, csak azért élek, hogy őket fel nevelhessem, belőlük becsületes embereket neveljek. Eddig elég jól haladunk, nem nagyon rosszak, ezután még jobb lesz, nem szól bele senki. Úgy nevelem őket, ahogy Isten engedi és én akarom. Mert hiába csak a hazug emberek tudnak boldogulni, ne legyenek ők olyanok. Legyenek csak olyanok mint én meg az apjuk akkor nem éri pironság őket se és engem se soha. Olyan rosszak az emberek, annyit bántják az embert. A legutálatosabb, mikor kétszínű szembe hízelegnek, a hátunk mögött meg megmarnak, mint a kígyó. Olyan az én sógornőm is, ezért nem tudok vele összemelegedni. Nem szeretem az olyan fajta embereket. Én megmondom mindenkinek a  szembe azt, amit akarok. Ezért nem vagyok jó senkinek, még az uramnak se. 				1954. október 31 Telnek a napok, egyik a másik után, tele gonddal. Még mindig nem tudok beletörődni az új helyzetbe. Látom jobb sokkal, hogy nagyapa elment, de mégis nem tudom megmagyarázni saját magamnak se azt az ellenséges érzést, ami elfog ha a feleségét meglátom. Pedig ő nem bánt, én se bántom őt, és még se tudok szeretettel hozzá közeledni. Az én butaságom vagy az ő büszkesége az ok. Ha ő engem és családomat emberszámba venné, eljönne ide, minden elsimulna. De az a baj, hogy mi szegények vagyunk, nem járunk olyan elegánsan mint az ő gyermekei. Az én uram túl becsületes ahhoz, hogy valaha is meggazdagodjon. Én már beletörődtem, hogy ilyen szegény maradok, míg élek. Csak arra kérem a jó Istent, hogy adjon erőt, hogy gyermekeimnek jobb és könnyebb életet tudjak biztosítani. Nem okolok senkit a szegénységem miatt, mert szegényen én azért nagyon boldog vagyok Van, akivel megosszam gondomat, és négy szerető szívet mondhatok a magaménak Nagyon aranyosak a gyermekek, értelmesek szépek, nem én mondom mások, azért örülök úgy neki. Ha nehezen is csak eltelnek a napok, belőlük hónapok és évek lesznek, megnőnek a kicsi gyermekeim is. Nem leszek velük úgy lekötve mint most, én is elmehetek oda, ahova vágyok, kizökkenni a hétköznap ezer gondjából bajából.  1955 II 22. Régen készülök írni, de alkalmam csak ritkán adódik az ilyesmire Sok minden történt azóta. Nagyapa vissza jött hozzánk, nekem lett igazam mindenben. Hogy van az, hogy mégse tudok örülni a történteknek. Jobb volt úgy míg magunk voltunk. Közvetlenebb volt Balázs is. Úgy örültem már, hogy megváltozott, hogy jobban szeretet bennünket. De most mióta megoperálták és az apja visszajött, megint a régi, kiállhatatlan természete győzött rajta. Igyekszek a kedvébe járni, ő észre se veszi az én jóságomat. Dúl-fúl magában, és nem mondja, hogy mi a baja. A semmiségekért még káromkodik is rám, méghozzá az apja és a gyermekek előtt, ami nagyon fáj. De nem mutatom, pedig úgy ég a lelkem, mint amikor nyitott sebre piszkot szórnak. Tudja pedig, hogy nem érdemeltem meg tőle, mert csak az ő javát akarom. Szégyellem, hogy ilyen ember lett, és fáj, hogy a gyermekeimnek ilyen apa mellett kell felnőni. Mit fognak tőle tanulni? Jót nem, csak rosszat. Gondolkozom azon, hogy el kéne tőle válni. Engem nem sajnálna, ha elmegyek, de a gyermekeket nem akarja engedni. Megvárom míg a gyermekek maguk dönthetnek sorsuk felől, és elmegyek tőle, ha addig Isten éltet bennünket. Ha neki jobb a más tanácsa, mint az enyém, legyen úgy. Nem fogok vele veszekedni. Meghajlok előtte, hogy a végső győzelem az enyém maradhasson. Csak addig bírjam türelemmel. Beteg vagyok! Nem is testi, inkább lelki beteg, és ez kihat a testre is. Még álmomba is idegrohamokat kapok. Tudom azért van mert nappal visszatartom magamat, hogy ne lássák menyire szerencsétlen lettem a házaséletben is. Valamikor azt hittem, hogy nincs nagyobb öröm egy csendes házaséletnél, és látom: nekem itt se adatott öröm. A gyermekeimben talán majd megtalálom. Érzem, hogy ők szeretnek. Én is szeretem őket nagyon. Úgy szeretném a kicsi lelkükbe beleültetni a jóság szeretetét, magját, hogy ha megnőnek, akkor fává nőjön a szívükbe. De kivel, ha az, aki hivatva van rá, az édesapjuk épen ő igyekszik kiölni azt belőlük. Itt van a csepp, alig egy esztendős és már fél az apjától, még játszani se tud ha a házban van. A nagyokat is elidegeníti magától a morcos arcával, a durva szavával. Mert a gyermek szíve a legjobb tükör. A szeretetünket az tükrözi vissza a legragyogóbban. Nagyon fáj ez nekem, mert egy olyan ember nevét viselik, aki senkinek nem ad soha még jó szót se. Az pedig nagyon soká lesz, míg őket a saját emberségük után ítélik meg. Nehéz élet vár rájuk, és én nem tudok nekik segíteni, csak velük szenvedni. Klárika már most nagyon nyitott szemmel nézi a világot, de sajnos ő olyan lelkű mint én. Inkább meghal a bánatával, kívülre nem mutogatja. Drága szerencsétlen gyermek, csak legalább te ne lennél az anyád lánya, lennél olyan mint apád mert neki jól van minden ha a teste ki van elégítve. Neki lelke nincsen, és gondolkozni se tud. Más ember őt mindenki befolyásolja, ezért nem bírom, hogy nincs egy csepp akarat benne a jóra vagy a szépre. Csak a makacsság, az felülmúl benne minden érzést. A hiúság úgyszintén. Hiába van a szorgalma, ha esze nincs arra, amire kell. Azt mondja a testvére, hogy én nem vagyok normális, de ép ő az aki úgy viselkedik.  			1955 III 2 	Egyik nap elmúlik a másik után tele gonddal, szenvedéssel. Ha a gyermekek nem lennének körül rajtam, tán mosolyogni is elfelejtenék. Ó de aranyosak, mind a három. Istenem vajon lesz e elég erőm, hogy teneked nevelhessem őket. A kis fiam 3 éves és olyan szépen imádkozik, hogy minden nagy megirigyelhetné. A ló a mindene. Az én drága bátyám vére fut az ereiben, az is nagyon szerette a lovat pici kora óta. És milyen hamar itt hagyta a világot, alig volt 23 éves, és már meg tért az örök hazába. Vajon fogunk e találkozni, ha majd én is oda térek? Megint tavasz köszönt ránk nem sokára. Tele lesz munkával a nyár. Kiszabadulunk a házból, a gyermekek is vidámabbak lesznek, kap egy kis szint a kicsi sápadt arcuk. Úgy sajnálom, őket olyanok mint a virág, amely a pincébe nő fel. Sápadtak, vékonyak, pedig mindent megadok nekik amit csak anya megadhat és telik tőlem. Olyan egyedül vagyok én most is, mint régen. A gyermekek még kicsik, nem értenek meg. Én igyekszem őket megérteni, sokszor sikerül is. Remélem, ha nőnek, ők is majd meg fognak engem érteni. Balázs nem rossz, néha mániás, meg kel szokni. Lelkileg nem értjük meg egymást, nem tudom miért. Én megértem őt és úgy érzem, hogy ő boldog is mellettem, de én nem tudom magam vele megértetni sehogy se. Nekem több szeretet, több jóság kéne mint ő ad. Én nem vagyok most se a test embere, mint férfi nekem soha nem hiányozna, de mint megértő, jó élettársra vágynék, de ő nem az. Én bennem nincs semmi szenvedély, én meg tudok lenni szerelem nélkül is, de szeretet nélkül nehéz élni. Barátnőm nincsen, mert rossz minden. Van, akit meg tudnék szeretni, de az társadalmilag fölöttem áll. Igaz, ezen túlteszem magam, és sokszor elmegyek hozzá ha vágyok és látom, hogy szívesen fogad, ami jól esik nekem. Most újra ide írogatom le az érzéseimet, így nem ártok vele senkinek, és megszabadulok tőlük. Majd egyszer megsemmisítem őket a többivel együtt.  1959 Augusztus 14 	Nagyon sok szenvedésen mentem át idáig, most mán nem bírom tovább. Elmegyek pihenni. Drága négy gyermekem, de nehéz tőletek elválni. A Jó Isten megőriz majd helyettem én úgyis csak gyarló, esendő anyátok vagyok tele testi lelki nyomorúsággal. Mióta az elsőt a világra hoztam, nincs egészségem, de betegebb vagyok lelkileg. Nincs senkim ezen a világon, aki megértene, szeressen. A gyermekeim, Ó ti szerettek de majd ha nem leszek, akkor fogjátok igazán megérezni, hogy ki vagyok nektek – ha még betegen is. Sorsomnak magam  Nincs meg a folytatás... 	1960 Május 1. Elmentek az évek: nehezen, tele gonddal, nyomorúsággal. Azt gondoltam mikor egyedül voltam, hogy nincs nagyobb szomorúság, mint mikor az ember egyedül áll a világban. Azóta tizenkét nehéz esztendő telt el felettem, öt gyermekem született. Az elsőt eltemettem, nagyon sajnáltam. Azt hittem nem vigasztalódok meg utána soha. De jöttek a többiek, nagyon szeretem őket, mindet egyformán pedig kevés örömöm telik bennük. Nem rosszak, csak az fáj, hogy nem tudom őket úgy nevelni ahogy szeretném. A szívem sajog mikor látom, hogy náluk butább, csúnyább gyermekek érvényesülnek az iskolába is úgy, mint az életben egyebütt. Én nem tudom nekik azt adni, amit kéne: szép ruhákat, sok költőpénzt. A gyermek is érzi, hogy ő nem olyan mint a többi és ez feszélyezetté teszi a viselkedésüket. Annyit gondolkoztam már. hogy mit tegyek, hogy ez megszűnjön, és nem tudok tenni semmit. Én magam munkára képtelen, beteg asszony vagyok. Örülök, ha a család közt el tudom végezni azt, ami az én munkám. Ráadásul azért meg nem kapok egyebet a szidásnál. Az én uram nagyon jó ember, de egy idő óta nem tudom mi van vele, állandóan szekál mindenért. Tudom az a baj, hogy öreg vagyok, neki fiatalabbra lenne szüksége: Hiszen én is voltam fiatal is, szép is, de az öt szülés tíz év alatt tönkretett. És vajon én tehetek arról, hogy minden évbe szülni kellett, mert öt év alatt négy gyermekem született. Erről vajon csakis én tehettem? Nem! És ezerszer nem, mert neki kellett, és amikor nem engedtem, minden voltam, csak jó nem. És még ma is úgy van. Teljesen tönkrementem mellette úgy testileg mint lelkileg. Én azelőtt nem káromkodtam, nem átkozódtam és ma azt bántom, aki engem soha nem bántott meg: a Jó Istent. Miért? Mert tehetetlen vagyok. Itt hagynám, hogy élne kedvére, hozna magának fiatalt, elegánsat de ez a négy gyermek hozzá köt, és az apuk is csak szereti őket. De ha egy rossz rinyát ide hoz, az elidegeníti tőlük, és ezeknek pedig úgy kell a szeretet mint maga az élet.  			1961 II 26án  Mit is írjak? Miről? Kiről? Magamról csak annyit, hogy megint tehetetlen beteg vagyok. És soha nem leszek többet egészséges. Új lakásba költöztünk, más lett az életünk. Megnyugodtak a gyerekek is és másabbak lettek. Még Balázs is. Igaz most egész  nap velünk van nem, ázik fázik annyit, mint ezelőtt. Reménnyel telve jöttünk ide, hogy mi lesz azt nem tudhatjuk. Annyi, hogy az én gyulladásos lábaimnak nem használ a lépcsőjárás. Hála Istennek van türelmem elhordozni a kínt, mely bizony nagy testi fájdalom. Ennél nagyobbat ember elképzelni se tud, de ha ránézek a négy gyermekemre, akkor azt érzem, hogy ad a Jó Isten erőt. Legalább addig tudjak köztük talpon lenni, míg annyira megnőnek, hogy magukra kimossanak és megfőzzenek A kicsi azzal biztat, ha ő megnő, akkor épít nekem ő szép új házat és vele fogok ott lakni. Elérem? Szeretném. Régen a halált óhajtoztam, de most van kikért élnem, és szeretnék is addig élni, hogy ők a szárnyukra keljenek. Sok szenvedés várna rám ez idő alatt, de a testit csak elbírnám csak a lelkem ne legyen gyenge.   	Itt mindenki jó hozzánk, ez olyan jól esik. Nem anyagiakba van ez a jóság, hanem megbecsülésben és szeretetben. Különösen a kicsi fiú mindenki kedvence. A családnak is. Szinte félek, hogy olyan jó és kedves. Tele a csepp szíve szeretettel, azt tőlem örökölte. Talán neki nem lesz olyan nehéz élete, mint nekem volt Legalább lenne jó esze és tanulna, valósulna meg az a sok mese, amit az ágyban hozzám bújva mesél nekem a jövőről. Építené meg, amit most a kicsi, tudatlan eszével összeépít. És kerülné el, s mitől iszonyodik. Mindent épít, de háborút nem, mert az csúnya – azt mondja. Pedig ő nem is tudja, hogy mi az. Csak annyit tudnak, hogy az ő nagy Balázs bátyjukat ez ölte meg.			 Elrepülnek az évek, ők meg nőnek, bár ne érezzék soha azt a szenvedést, amit mi átéltünk a szörnyű háború alatt. Az ő életük könnyebb, mint nekünk volt. Sok a tanulás de bár nekem lehetett volna tanulni, nem kellett volna cselédkednem. Még ma is szívesen tanulnék ha fizikailag bírnám.  				1962 II Telik az idő, nehezen, tele gonddal a mindennapi élet. Kezdem belátni, hogy az ember a  maga sorsának a kovácsa. Ide költöztünk tele reménységgel és eddig csak a nyomorúság jutott belőle. Nem hibáztatom az igazgatót se. Benne látom a jó indulatot, de az ő keze is kötve van olyanok által, akik csak megvetést érdemelnek az emberiség részéről, mert  soha senkivel jót nem tettek, csak a maguk javát keresték. Nagyon nehéz anyagi helyzetbe jutottunk és ebből nehéz kiutat találni – ha nem akarunk a becsület útjáról letérni. Én járok iskolába, hogy mi vezetett rá nem tudom, de megyek és igyekszem amit csak lehet mindent megtanulni Van ami magas az én eszemnek, ez a fizika, nem tudom megérteni. Igaz, aki tanítja, sokszor még az se érti. Hát még én negyven éves fejjel és olyan súlyos betegségek után! Szeretnék irodalommal foglalkozni, de nem tudom hogyan is fogjak hozzá. Én ezzel a gondolatmenettel, ami a mostani irodalmat jellemzővé, teszi nem értek egyet. Sok igazság van benne, de nincs igazi érzés, nincs benne szeretet. Én olyan emberekről szeretnék írni, akik nem magukért, hanem mindenkiért élnek és én is olyan szeretnék lenni, aki mindenkinek a hasznára van, akit mindenki megbecsül. És szeretni mindent ami szép, az olyan jó életben. Szeretnék csinálni valamit, ami mindenkit jobbá tenne, mindenkit szépnek és mindenkit boldognak látni. Nem látni szegényt árvát, nyomorultat, csak örvendezőt, még a bánatba is csendesen belenyugvót. Ehhez nekem nincs erőm, pedig egy szó az amely mindezt megvalósítani tudja a Szeretet  Az én bensőmből is kiölik ezt a mindennapok, pedig a legszebb érzés, ami csak létezik az emberi szívben. Közömbössé válok sok minden iránt, és ez rosszabb, mint a gyűlölet, mert nem tartozik sehová. Fáradt vagyok, nem testi, hanem lelki fáradt. Az idegeimet kikezdte a nyomorúság. Olyan vagyok mint a tépett virág, előbb utóbb elpusztulok. Ha nem testileg, lelkileg. Hiányoznak nekem azok a csendes órák, mikor önmagamba nézve számot vethetek saját magammal. Nem sok jót találok én már saját magamban, nem tudok mán imádkozni sem, nincs hitem semmiben, ez pedig baj. Szeretnék bízni egy új világban, ahol nem rőffel mérik az embert, hanem emberséggel, szeretettel. Ahol minden ember megtalálja a helyét, és nem kel protekció és megalázkodás. Remélem, hogy meg lesz egyszer.  			1962 X 21 Eltelt egy gondokkal tele nyár. Repül az idő, nőnek a gyermekek. Egy év múlva a legkisebbet is iskolába kel járatnom Bár én tanulhatnék mindegyik helyett. Nem szeretnek tanulni és ez nagy baj. Az életbe nehéz lesz nekik belehelyezkedni. Én sikeresen vizsgáztam és a legjobb lelkiismerettel mondhatom, hogy megérdemelten kaptam a jeles bizonyítványt. Mások még annyit se tudtak, mint én. Szeretném ha a gyermekeim is tudnának. Ez is egy fájó pontja az életemnek. Üresek a napjaim, minden nap nehezebb az élet. Tele gonddal, alig van meg a meg a mindennapi kenyér. Hazug ez a világ, dicsőítik azt ami nincs. Nem nézik meg az ilyen kevés fizetésű ember életét, sorsát. Azt hiszik nekünk is rózsákat terem az élet. Igen Tavaly télen a hatodikos kislányommal jártunk egy cipőben, mert nem tudtam neki venni. Nem jól van ez így sehogy se. Mióta itt lakunk még nehezebb az életünk. Csak szeretném a gyermekeimet emberibb módon nevelni. Lakhatnának jól vajas kenyérrel meg kávéval kedvükre legalább egyszer. És lenne nekik folt nélküli ruhájuk legalább kettő. Szívesen vécét is mosnék érte, csak új kabátot vehetnék a 13 éves lányomnak, mert még sose volt új kabátja. Leírom ezeket ide, kinek mondjam el? El se hinnék, ha mondanám. Ezek az új urak azt hiszik, hogy mindenkinek jól megy, úgy mint nekik, akik ép úgy nyúzzák a szegény embert mint régen a kulákok. Szeretnék emberi életet élni, hogy ne lenne gond a kenyér a tej. Olyan életet, melyből jut a tőlem még szegényebbnek is. Szeretnék olyan világot érni, ahol minden gyermeknek jut meleg kabát, nem csak az ennyimnek, a másokénak is. Nem csak a kiváltságosoknak és azoknak akik másoktól elveszik, hogy nekik legyen. Megszűnne a nyomor. Ne látnék részeg embert, akinek a gyermeke éhezik. Boldogan mosolygó arcokat vágyok látni, akik nem csak azokra mosolyognak akiknek hízelegni kell a protekcióért. Bízni egymásban, önzetlenül szeretni egymást csak azért, hogy szerethessenek. Nagyon kevés az ilyen ember, szinte hihetetlen még nekem is. Pedig én nem szoktam hízelegni, sajnos nem is tudok. Több jó jutna az enyéimnek is, ha tudnék. Remélem, lesz még ilyen világ, ha én nem is érem meg, megérik a gyermekeim. 	Balázskám azt mondja írjam ide: Mindenütt jó, de legjobb otthon. 	Bár úgy legyen mindig, hogy nekik itthon legyen a legkedvesebb.  		1963 II 2 Eltelt megint jó pár hónap, újra ide kívánkozok. Most lelkemet öröm tölti el, megkaptam  életemnek a második megtiszteltetését Régen azok választottak vezetőül, akik közt születtem, akikkel együtt nőttünk, a falu fiatalsága. Úgy érzem megérdemeltem és később is rászolgáltam a bizalmukra. Buzdításom szavai már tettekben bizonyultak valóra. A romokon új hazát építtettünk, szebbet, jobbat, mint a régi volt csak az a baj, hogy még nem igazabbat. Most is úr az úr, és szeretik az új urak is kizsákmányolni a szegény munkást. Különösen ez a Tanács vállalat. Egy sincs Nyírbátorban ilyen aljas vezetőkkel tele mint ez. Úgy a nagy, mint a kis tisztviselők elvárják, hogy az ember külön dolgozzon nekik, vagy adjon ajándékot. Ez nem jól van így, változtatni kell rajta, de hogyan? Egy fecske nem csinál nyarat,de az is igaz, hogy soha nem volt semmi örök, hátha ez is megszűnik már egyszer és nem mindig a gonoszság győz és lesz még igazság is. Nem tudom belőlem milyen vezető válna, de ilyen semmi esetre se mint ezek. A mi igazgatónk jó érzésű ember, csak a rossz befolyások elrontják. Jó vezető válna belőle megfelelő munkatársak mellett, de így nem sokat törődik velünk, az jó, amit a hízelgők elhitetnek vele. Ó ha tudná, hogy a háta mögött mit művelnek vele. Na de elég ebből, majd lesz valahogy. Van még Isten az égben, és az is látja a gonoszok munkáját. Az élet megyen  tovább. A telet megúsztam betegség nélkül – hála a Jó Istennek, pedig sokat dolgoztunk és hosszú, nagy tél volt. Sikerült vennem a nagy lánynak új kabátot. Megéhezzük az árát, mert disznót nem öltünk az idén, valahogy most könnyebb az életünk. Csak most meg az öreg szülők gyengesége, betegsége okoz gondot. Apósom se dolgozik most már, nekünk kell róla is gondoskodni. A többi gyermekei közül egy se törődik vele. Ezért én nem is zúgolódok, míg nekünk lesz, addig neki is. Édesapámék is betegesek, velük szegény húgom bajlódik. Én haza nem megyek, ők ide nem jönnek. Hogy is jönne a maga kis hajlékából, ahol tisztességbe becsületbe megvénült, ide a máséba. Én se mennék.  	Megismernek engem is az emberek, és magamért és nem a magas állásomért, nem a rangért, hanem az önzetlen szertetemért, a rendesen végzett munkámért becsülnek. A nőtanács ülnöknek javasolt a Járás Birósságra. Nem fogadtam el, és nem bántam meg. Nem érett még meg a társadalom arra, amire meg kell érnie, hogy úgy gondolkozzanak az emberek mint én. Inkább dolgozok azért a pénzért, mintsem bíráskodjak. Én olyan bíróság mellett akarok munkatárs lenni, ahol a bíró kezét nem köti felettes szerv, amely igazságot szolgáltat mindenkinek – nem csak az uralkodó osztálynak. Nem sokára el fog jönni az is, és akkor szível-lélekkel állok oda az igazság mellé. Lehet igaza van a vezető asszonytársnak, aki azt mondta „maga megsiratná a bűnöst”. Valóba sajnálom, aki szerencsétlen, nem tehet az róla. A társadalomnak kellene olyanná alakulni, hogy ne termeljen ki maga közül bűnösöket. De akkor egy nemzedéknek ki kellene kipusztulni gyökerestől, hogy ez a világ megváltozzon. Ha mindenki szeretettel bánna embertársaival és nem a maga hasznát nézné, hamarabb és kevesebb áldozattal teremtené meg a nép a mag ideális életét. El fog az is jönni, egyszer már elértük, hogy a halottak feltámadtak, vagyis az életfogytig börtönbe zárt emberek hazajöttek a családjaikhoz. Ez jó jel a változásra, csak így tovább és elnyerjük amit álmodtunk sok száz, talán ezer éve.  	1963 XI 3 Új, nagy fájdalom érte az életemet. Meghalt édesapám. Ezelőtt ha rágondolta mi is lesz, ha meghal valamelyikük, szinte bele betegedtem. S túléltem olyan csendes belenyugvással mint ő hagyott itt bennünket. Azt mondta: Isten áldjon meg lányom. Bár az ő áldása válna valóra az életemen, és tudnék én is olyan csendes megbékéléssel elmenni mint ő. 86 évet számolt meg maga felett. Az évek nyara, tele jó és rossz napjai érlelték meg az elmúlás számára. Nem volt soha nagy ember, de nekem nagy volt lélekben, mert nem alkudott meg, a jobb sorsért az utolsó percéig egyformán érzett. Nem volt köpönyeg forgató, nem alázkodott meg, nem hazudott senkinek azért, hogy magát nagyobbnak mutassa, mint amilyen valójában volt. Megvetette a kétszínű embereket, és igaza volt. Istenem, menyivel más volt mint apósom, felmérni se lehet azt a különbséget. Ő soha nem tett kivételt közöttünk, egyformán szeretett bennünket. Nem hagyott ránk nagy vagyont, de hagyott becsületes nevet, és szeretettel tele emlékeket. Ha haza megyek úgy hiányzik. Mind várom, hogy jöjjön az öreg, görnyedt alakjával. Szinte hallom a kérdést: Hogy vagytok lányom? Nem beteg a család? A gyermekeket nem hoztad? Nem is szeretek haza menni. Miért is kell azoknak meghalni, akiket szeretünk? És bármilyen öreg legyen, olyan fájó hely marad utánuk. Néha szinte vágyok oda, ahol ő van, pihenni. Nem vagyok egészséges soha nincs, hogy valahol ne fájna. Tudom, a sok munka és a gond megettek. Soha nem kíméltem magam, mindig sokat dolgoztam és a gondból is kijutott nekem. Jön most is ránk a tél, jóformán meleg ruha nélkül jár az négy gyermek az iskolába. Kettőnek nincs kabátja, még meleg ruhája se. Ha jut rá, akkor nekik kell, én mindig maradok, de mit csináljak, ügy látszik ez a sorsom, és ez is marad. Jó lenne egyszer olyan életet élni, ahol nem gond a mindennapi kenyér. Szívesen dolgoznék bármit, csak látnám, hogy van miért.  		1963 XII 27 Újra ide menekülök, egyedül vagyok. A család mind szórakozik. Én nem szeretem az olyan szórakozást, minek üljek be nézni a televíziót, ha semmi örömöm nincs benne. Hiányzik valami, nem találom helyemet. Úgy látszik ez elkísér az életemen át. Nekem is van néha örömöm, például ha megdicsérik a munkámat, és látom én is, hogy megérdemlem azt. Ez nagyon jól esik és az a legjobb, mikor örömet szerezhetek másoknak. Ez igen ritkán sikerül. Nehéz máma jót tenni anyagiak nélkül. Dolgozok, valahogy megegészségesedtem, birok nem merít ki úgy a munka mint régen. Mindig fáj valamim de el bírom tűrni, nem tör le. Az ünnep előtt is rengeteget dolgoztam össze, megérte, mert legalább egy jó ünnepet tudtam csinálni a családnak. Volt mit egyenek, ruha is került. Olyan amilyen, de az a boldogító érzés megmaradt bennem, hogy az én munkám után volt minden. Csak már egyszer az emberek is változnának meg, ne ennék meg az ember testét lelkét, ne lennének olyan önzők szeretetlenek, és ami több mindennél: rosszindulatúak. Nagyot csalódtam újra az igazgatónkba. Én mindig egyenes embernek tartottam. Mint embert és mint főnököt tiszteltem és szerettem. Most meggyőződtem róla, hogy egy könnyen befolyásolható ember, aki a hízelgő hazudozót többre értékeli, mint a tiszta szeretetet és megbecsülést. Én a magam igazát mindig megvédtem. Az én becsületem mindig tiszta marad, míg a szám ki tudom nyitni, mert merni, és ki is merem bárki előtt. Mert soha nem bántok vele senkit, mindenkinek csak jót akarok. Ha bántok valakit az is azért van, mert nevelni akarom vele. A fáról is lemetszi a kertész a vad hajtást, hogy a szelíd annál jobban fejlődjön. Igaz a fának is fáj a seb sokáig, de kiforrja és biztosan örül, hogy nem ölték el a vad hajtások és szép jó gyümölcsöt teremhet. Én bízok abban, hogy úgy lesz az én beszédem is. Ha én nem élvezhetem a munkám gyümölcsét, majd hasznát veszi más. És áldani fogják a kertészt aki szavával megszabadított sok rossztól egy embert, aki tele van értékkel, jóságos szeretettel. 			1964 VIII 23 A viszontlátás fájó és boldog napjai múltak el felettünk. Itt voltak a sógoromék én  soha nem láttam őket, Balázs húsz éve nem volt otthon. Az évek úgyszólván elvesznek az ember életében. Úgy él bennem még ma is az én elveszett bátyámnak minden szava,  mosolya. Nagyon örültem az új rokonoknak, megszerettem őket, olyan magunk forma, mélyen érző emberek: De leírni nem tudom azt a fájdalmat ami elővett időnként, amíg itt voltak. Nem mutathattam ki, tán még rosszul is esett volna nekik, de úgy fájt az a tudat, hogy az én testvérem már nem jön hozzám tán sose. Úgy élek itt testvértelenül! Nincs senkim, akinek elpanaszolhatnám búmat bajomat. A gyermekek már más világba nőnek. Ők nem érzik mi a vágy a szeretet megértés után. Nem tudom mit érzek, sokszor mikor  olyan szeretetlenek ők is.	 	 FÜZET NÉLKÜLI LAPOK  (vonalazott, sárguló lap)/1  		Sebestyén Klára Csaroda Bereg Kedves lányok és fiuk! Egy pár szóval szeretnék én is szólani hozzátok. Én programolni nem akarok és nem is tudok. Csak szeretnék tüzet gyújtani a szívetekbe. A szeretet tüzét, melynek minden szívbe ott kell égni Ez egy nagy kincs melyből minden kinek tudunk adni, és nekünk mégis olyan sok marad. A mai szörnyű idők mutatják, menyire nincs szeretet közöttünk. Bizonyára ti is rájöttetek már, milyen nagy szüksége van a magyarnak az összetartozásra. Szomorú szívvel kell látnunk, hogy mivé lett a mi édes hazánk. Hány meg hány ifjú testvérünk adta életét és mégis hiába. A könny, mely az anyák, özvegyek szeméből hull, éget, fáj és nekünk tehetetlenül kell nézni nem tudjuk letörölni. Fiuk lányok próbáljunk meg össze fogni és enyhíteni azt a sok szenvedést melyet ez a szörnyű háború zúdított a hazánkra. Nekünk fiataloknak kell a romokon új hazát építeni  (vonalazott, sárguló lap)/2  Mutassuk meg a világnak, hogy a magyart nem lehet igába hajtani, mert a magyar csak magyar marad mindörökké. Őseink átka kísérne, ha nem akarnánk megint újraépíteni. Nemzetünk koporsója felett állva oly sokszor tapasztalhattuk már, hogy csak a széthúzás miatt lett azzá a nemzet ami most is. A romokon mindig felépült, hiszem, hogy most is fel fog épülni. Eddig csak a magasabb társadalmi rétegekből került mindig vezető elénk, de most a nép közül nevelt ki az Isten rendelése, ezért hát nem lehet az se kifogás. Most már csak rajtunk, a falu parasztságán múlik, hogy lesz e boldog magyar jövendő vagy elveszünk valamennyien. Nem hiszem, hogy közöttünk akadna egy is, aki ne akarna küzdeni a saját és mások jövőjéért. Ebben a küzdelemben ki kell venni minden magát magyarnak (vonalazott sárguló lap)/3 valló lánynak és fiúnak a részét. Lányok, nekünk a jövendő magyar anyáinak kell, hogy megmutassuk, hogy igazán érezzük is és nem csak bitoroljuk a magyar nő nevet. Lányok, próbáljunk meg a mai időkhöz alkalmazkodni. Szüleinket megbecsülni, szívesen lemondani mindenről, ami felesleges. Az életünkben a munka legyen legszentebb kötelességünk. Ha igyekszünk egymást megérteni, a Krisztus nagy parancsolatát megfogadni nem is lesz nehéz a küzdés. Krisztus szava szelíden hangzik felénk: „Szeressétek egymást, mint én szeretlek titeket. Bár csak ez az ige hatná át ezt az egész elromlott világot! Akkor tudom, a mi munkánk nem veszne kárba. Tovább nem is veszem igénybe kedves türelmeteket. Ne nézzétek, hogy ki áll előttetek, hanem szavai felett gondolkozzatok és gyertek minél többen a mi táborunkba.  (kockás sárguló lap „páratlan”)/1  1947 május 2… Mint mindig ha egyedül vagyok ide menekülök az íráshoz. Most nem is tudom mi lesz amit le kel írnom csak azt tudom, hogy írnom kell. Boldogtalan nem vagyok, szomorú se, csak még is úgy hiányzik valami az életemből. Mindig is hiányzott. Kerestem, de még eddig nem sikerült megtalálnom. Megtaláltam az Isten szeretetét, hű gondviselését. Azt tudom mondani, hogy ahol legnagyobb a szükség, ott van legközelebb az Isteni gondviselés. Ezt már életembe sokat tapasztaltam. Istentől jobb, hatalmasabb nem található e földön. Vannak emberek, akiknél a földi gazdagság vagy a boldogság mindent eltakar. Nem tudják azt, hogy Minden a jó Istentől származik. Ő ad mindent ingyen kegyelemből. Milyen boldogtalan az ilyen ember. Nekem nincs se kincsem se boldogságom mégis tudok örülni az életnek, mert Isten adta és ha bármi is történik, meg nem tagadom az Ő nagy kegyelmét.  (kockás, sárguló lap „páratlan”)/2  Mivel gyarló földi ember vagyok nekem is van vágyam, de nem engedem eluralkodni magamon. Nem szabad földi vágynak élni a szívünkben, mert akkor a Jó Isten képe meghalványul, és lassan én is a világé leszek. Az én vágyam csak az lehet: Isten országát a magaménak mondani, már itt, e földi életben érezni tudni, hogy Isten kegyeméből majd egykor meg láthatom az Ő nagy dicsőségét fent a mennyországban.  1947 Augusztus 4. Hála Istennek telnek a napok, sőt a hónapok. Minden nap közelebb-közelebb az Isten országához. Életem elkopik, eltelik, és egyszer csak vége mindennek. Egy pillanat és elszakad a lelkem a földi szenvedések hazájától. Sokat keltett szenvedni, míg lelkem ilyen megnyugvással készül a halálra. Még fiatal vagyok a földi életkorhoz képest. De én olyan fáradt vagyok. Életemet csak a munkának szentelem, csak abban találok örömet.   (kockás sárguló lap dupla)/1-2  1947. augusztus 23. Szép nyári este van, ezernyi csillag ragyog az égen. Isten szeme mindahány. Nézi ezt az elromlott, szomorú világot. Olyan kevés ember jár e földön, akinek még Isten az Isten. Nem kel nekik az imádság, a munka. Szeretet nélkül csak a testnek élnek. Ó Istennek nagy türelme van hozzánk! Hogy még el nem tiporta ezt az egész földet emberiséget. Kiállok az ablakba, szívem megtelik hálával, amiért láthatom a csillagos eget, madárdalt hallhatok. Ezek is imádkoznak, csak az elzüllött, e világnak élő embernek nem kell az imádság, nem kell az isten. Azt gondolják: úgy is jól van. De ja lesz nekik, ha a lélek felébred bennük és követeli az ő táplálékát, az igét, az imádságot. Mit tesz a ma embere ilyenkor? Szórakozik tovább, éli az ő züllött életét. Úgy szeretném minden ilyen embernek odakiáltani, felé harsogni a fülébe, hogy reszkessen meg benne a lélek. Ember! Isten gyermeke vagy, térj Atyádhoz míg nem késő, igyekezz e földön úgy élni, hogy Isten és emberek előtt kedves legyen a te egész életed.  1947 December 4. Sokszor fáj ez az élet. Minek is nem tudok bele törődni a sorsomba. Tudhatnám, hogy ez az élet nem az örök hazám, ez csak a szenvedések és megpróbáltatások országa. Mégis úgy fáj az emberek gyarlósága. Én is csak gyarló ember vagyok. Sokszor elgondolkozok, hogy mennyit is szenvedtem már én. A mosoly álarca alatt sok eleven és behegedt sebet hordozok. Jó, hogy a lélek nem látszik, legalább az emberek nem látják, hogy mi van ott eltemetve. nem látják az állandó temetést, fájdalmat, mert csak kikacagnák. Hisz vannak emberek, akik soha nem szenvedtek Akinek nem számít  (kockás sárguló lap dupla)/3-4  semmi, csak a vagyon gyűljön, csak körülrajongják őt az e világból valók. Nekik talán jobb nem fáj úgy a lelkük. Nekem nem kell a vagyon, nem vágyok arra, hogy körülrajongjanak. Én egy szív után vágyok, mely Isten után engem szeret a legjobban. Legyen e világ szerint a legszegényebb, csak hite legyen Istenben. Ő is oda vágyjon ahova én Akivel úgy élhetek ezen a földön, hogy majd mindannyian megláthassuk az áldott Krisztus dicsőséges eljövetelét. Mindig keresem ezt a szívet, várok rá, hogy majd egyszer egy másra találunk. Nem tudom milyen arc takarja, csak azt tudom, hogy van egy fiú akit ide s tova egy éve, hogy láttam először és azóta vágyok utána, hogy megismerjem Szelíd, békés arca van, olyan, melyről évek óta álmodtam. Csak az a baj, hogy ő e világ szerint gazdag és rá se néz a szegény, magános lányra. Neki is e világ kell? Nem tudom, hiszen nem ismerem. Az én vergődő életemben nincs idő, hogy én vele törődjek. Életem a munkáé, örök robot, mely megemészti legszebb gondolataimat is. Sokszor, ha így magamra maradok, akkor az álom is messze elkerül. Ilyenkor jajdul fel bennem a lélek, ilyenkor érzem a társtalanságot: egyedül lenni, mindig csak egyedül. Úgy fáj, hogy ki se lehet mondani, hogy egyedül kell élnem, magamra utalva, cseléd kenyeret enni. Óh de keserű sokszor ez a kenyér. A könnyeimmel puhítom meg. Nem azért, hogy tán sajnálnák, hisz megdolgozok érte, de mégis, ó de keserű. Meguntam már, nem is bírom ezt az örök kutya életet. Valóságos életundor fog el, hogy itt kell lenni. Ha hazamegyek, ott nincs nyugalmam Legjobb lenne mán meghalni, levetni a testet és örülni az áldott Krisztus dicsőségének.  (kockás sárguló dupla lap)/5  Istenem, milyen boldogság anyának elenni. Ma kereszteltek a templomban, úgy fájt a szívem, úgy belém ötlött a vágy! Nekem is jó lenne. ha kis fiút vagy lányomat hoznák keresztelni. Az apja ott állna mellettem, és velem együtt örülne a kis gyermeknek. Ó Istenem, az enyém lenne, az enyém égészen az enyém, milyen jó is lenne. Téli estéken a fonó kerék mellett szorgalmasan fonva gyönyörködni alvó gyermekemben. Gyermekem apja olvasná velem a bibliát. Együtt örülne velem a gyermeknek, együtt vinnénk a templomba mikor mán nagyobb lenne. Tanítaná imádkozni, és ha már nagy lenne, akkor ő olvasná nekem a bibliát. Felnevelni Isten félelemben emberszeretetbe. A Jó Isten meghallgatta még eddig minden kérésemet, bízok benne, hogy nem fog el hagyni és ad nekem Istent félő embert szerető társat az élethez. Akit én nagyon fogok szeretni, Isten és Jézus után ő lesz a legkedvesebbje életemnek Hogy ha majd elmúlik a világ a számunkra, akkor együtt lásuk meg a boldog mennyországot.   (kockás sárguló dupla lap halvány)/1  1948 márc. 20 Istenem ma újra tavasz van, kezd élni a természet. Ragyogó napsugárba fürdik a táj. Maholnap itthon lesznek a vándormadarak is. Én is szeretnék vándor lenni, bujdosni, keresni egy helyet, ahol kedvem szerint élhetnék Istennek és egy kedves kis családnak. Azt gondoltam, hogy az évekkel elmúlik a szívemből a vágy is egy szebb élet után. De nem. Úgy látszik még mindig jobban vágyok utána, mentül elérhetetlenebb. Az idő eljárt felettem, nem vagyok se fiatal se szép. A mai fiatal emberek pedig nem nézik se a lelki szépséget se a jó szorgalmat. Nagyon kell nekik ami nekem nincs. Nem is vágytam rá soha. Lehet az ember vagyon nélkül is boldog, ha kevéssel is megelégszik Van úgy sokszor, hogy meglátok valakit és azt gondolom: vele tán boldog tudnék lenni, de ha megismerem, akkor rájövök, hogy nem lehetek vele boldog, mert nem alakul ki köztünk a lelki közösség. Én szerintem a házasságok az égben köttetnek. Isten egymás mellé rendel két embert és bárhogy igyekezzenek őket szétválasztani, nem tudja e világ. Ha pedig Ő nem akarja, nincs életünkön Isten áldása.      (kockás sárguló lap dupla foltos)  Nem is akarok szívembe vágyat táplálni földi kincsek, boldogság után. Van nekem kincsem, melytől nagyobb e világon nincsen. Bár tudnék adni mindenkinek aki szűkölködik benne. Az én kincsem olyan, hogy mentől többet adok, annál több gyűlik a szívembe. Mert százszorosan kapom azt vissza. Nagy öröké tartó kincs ez a szeretet. Olyan boldog vagyok, hogy szerethetek, és mindenkit jut az én szeretetemből. Isten adta a szívembe ezt a nagy kincset kárpótlásul a sok fájdalomért. Mióta a szívem megtelt szeretettel, azóta soha se fáj, pedig most is van sokszor vannak fájó percek az életemben. Fáj a megalázottság. Az emberek nagyon gyarlók, nem tudják, hogy Istennél nincs rang, vagyon szegény. Ő mindnyájunkat egyformán szeret, csak sok ember nem akarja megérteni ezt a nagy Isteni Kegyelmet.   Anyám új szövegei – Klári adta KOCKÁS FÜZET – narancssárga borítóval  Dátum nélkül  1978 ban megszületett a második Pálfi unokánk. Nagyon örültünk neki. Én még tán jobban, mint a nagyapja. Ő a második fiú a Pálfi unokák között. Hisz fiú is csak a mi két fiúnk. Szép, egészséges gyermeknek látszott. Szépen fejlődött, nagyon vigyáztunk rá. 1979 január 17-én beküldte az orvosnő vérhassal a kórházba. A fertőző osztályra vitték. Az anyja vele volt, szopott. Volt elég teje is az anyjának. Március másodikán adták ki egészségesen?????  Én észrevettem, hogy a feje nagyobb a szokásosnál. Mondtam a menyemnek, hogy kérjen beutalót szakorvosi vizsgálatra, nem vízfejű-e a gyermek? Hisz a fejét nem emelte, nem mozgott mint más, egészséges gyermek. Azt mondta az orvosnő, hogy ne beszéljek én be ilyeneket, nincs semmi baja. Nőtt is szépen, csak időnként olyan görcsös sírása volt, hogy olyat én még nem hallottam. A kezével nem fogott, nem érdekelte semmi, nem figyelt. Végül az anyja követelésére adott beutalót kivizsgálásra a nyíregyházi kórházba.  1989 augusztus 24-én vitte el az anyja. 1989 szeptember 2-án adták ki. Idegsebészeti kivizsgálásra ajánlották. 1989 október 18-án tudtuk elvinni. Velük mentem. Megkértem az orvost, hogy legyek bent a vizsgálaton. Megengedte. Láttam a kis agyát valami olyan készüléken, ami csak az agyat mutatta. Megmagyarázta, hogy a kutacs mellett a koponyájában van egy vér rög, és az nem engedi a csontokat rendes arányba fejlődni, ezért lett vízfejű. Megkérdeztem, hogy mitől lehet az ott? Azt mondta: nehéz szüléstől vagy külső sérüléstől. Megmérte a fejét, kérdezte a többi gyerek rendben van-e, a családnak milyen a fejformája. Egy hónap múlva kellett visszavinni azzal, hogy ha nő a feje, akkor meg kell műteni. Vitt az anyja képeket az unokákról, megnézte és az mondta: szép, egészséges család. 1980 márciusra előjegyezték műtétre. Előtte pár nappal náthás lett. Elküldtem őket az orvosnőhöz, hogy adjon neki valami gyógyszert, hogy be ne lázasodjon. Adott egy kis kanalast, de meg se vizsgálta. 1980 május 6-án felvittük, hogy megműtik. Még aznap este tüdőgyulladással hoztuk vissza a nyíregyházi kórházba. Olyan láza volt, hogy megmeredt a karomban, mire a kórház előtt  kivettem a takaróiból. Az orvos meg se vizsgálta, levetkeztette a gyereket és begöngyölte vizes ruhába és kiküldte a váróba. Ott álltam a folyosón. Megszámoltam – öt beteg gyereket vittek be és hoztak ki. A végén nem bírtam, és beszóltam a menyemnek: gyere menjünk innen, itt nem orvosok vannak, hanem csak pénzt keresők! Pénzért más orvos legalább megvizsgálja. Azonnal behívta. Ott hagytuk. Tíz napig volt ott, átvitték a fertőző osztályra agyhártya gyulladással. Ott kezelték, amíg a láza le nem ment. 1980 március 14-én adták haza fizikailag legyengülve.  1980 május 14-én került az idegsebészetre. Megműtötték. Valami műszert tettek a fejébe, ami az agyáról levezeti a vizet egy érbe. Több mint három órás műtéten ment át másfél évesen. 1980 május 27-én hoztuk haza. Nagyon sok szeretet és türelem kellett hozzá. Jó kicsi fiú volt. Ha rájött a sírás ölbe vettem és addig danoltam neki, míg megnyugodott. Legjobban a Rózsa Sándor kezdetű nótát szerette. Havonta, majd három havonta kellett vinni felülvizsgálatra.  Leírom egy utunkat, amit a Jó Isten a legnagyobb ellenségemnek se adjon. Éppen, hogy kiértünk a vonathoz, a felszállás után rögtön indult. Négy-öt kocsin átmentünk, amíg helyet találtunk. Alig vártuk, hogy leüljünk, rettenetesen fáradtak voltunk mind a hárman. Jött a kalauz, aki bűzlött az italtól. És csak mondta a magáét, hogy ez felnőtt kocsi, menjünk a gyermekkel innen, mert itt fáradt munkások utaznak, akiknek pihenésre van szükségük. Értettem én, ha valaki utazik és fáradt, az üljön le és pihenjen. De ne feküdjön a padon a mocskos csizmájával a sörös üveggel a kezében. Ilyen utasokért kellett nekünk végigkínlódni az egész szerelvényt. Fáradtan, beteg gyermekkel. A gyermekkocsiban 15-16 éves gyerekek ültek cigerettázva. Na, akkor kiborultam. Míg mentünk mondtam a magamét, de az már mindennek a teteje volt.  Nőtt a mi kis Zsoltink. Műtét után sokáig nem beszélt rendesen. De mire három éves lett, tisztán, szépen beszélt. Járni is megtanult. Óvodába nem tudtuk adni, mert nem volt szobatiszta. Elhordtam a legközelebbi óvodába, hogy szokjon a gyermekekhez. Az egyik óvónő külön ültette, nem foglalkozott vele. Megkérdeztem a vezetőt, hogy ő mondta-e neki? Másnap már ott volt a többii közt. Két nap múlva örömmel mondta, hogy Zsolti milyen szépen mondja a verset. Olyan négy éves lehetett, amikor a kis gidáról szóló mesét végig elmondta a könyvtáros asszonyoknak. Örültem nagyon. Vagy hat éves volt, mire szobatiszta lett.  Óvodába került nem ide, idegen vezető idegen óvónőhöz. Nem akarta felvenni! És ki is tette méghozzá olyan gonosz módon, amit kigondolni és megtenni csak olyan ember képes, aki nem, hogy nevelő, de ember se tehetne meg, akibe egy kicsi jóság, szeretet vagy igazságérzet van. Tizenkét tanúval íratott alá egy papírt, hogy a gyerekeket fojtogatja és veri. Szóval, hogy közveszélyes. Azt gondolta, hogy Zsoltika nem mondja meg, hogy ő mit csinált vele. Én megmondtam neki, hogy a gyermeknek mi van a fejével! Szépen kértem, hogy a fejére vigyázzanak. Ha ütés éri a műszert vagy rángatják a haját, akkor az elmozdulhat és rögtön meghal. Ő meg tépte a haját és megpofozta úgy, hogy nem látta senki. Milyen vezető óvónő az ilyen? Fizessen meg neki a Jó Isten  minden gonoszságáért.  Elkalandoztam. Még le kell írjam... 1984 június 26-án nagyon rosszul lett. Hányt egész éjjel. Reggel elvitte az anyja az orvoshoz, aki beküldte mentővel Nyíregyházára. Szombat volt, összejöttek az orvosok, nem tudták mi baja van. Infúzió alá tették, és szerdáig eszméletlenül feküdt. Akkor jött haza az ideggyógyász orvos, aki megállapította, hogy kinőtte a műszert. Felküldték az idegsebészetre, ahol újra megműtötték. 1984 július 4-én hoztuk haza. Eljött az iskolakezdés ideje. Beíratta az anyja a 4-es iskolába. Ott azzal fogadták, hogy vigye el a tanácsadóba Nyíregyházára. Elvittük. Hosszú várakozás után kijött egy férfi (aki talán nem is ember). Megfogta a kezét és berángatta. Hiába mondta az anyja, hadd menjen be vele, mert sírt nagyon. Nem engedte. A végén csak behívták az anyját. Meg se kérdezték, hogy mi baja volt vagy van a gyermeknek. Adtak egy papírt, hogy vigye Nagydobosra a foglalkoztatóba, nem való iskolába. Egyetlen ember döntötte el egy életre egy gyermek sorsát. Egy papír miatt, amit egy nevelő (?) küldött egy vezető embernek a tanácsházára. Ő neki hitt, hisz tizenkét tanúval igazolta, hogy közveszélyes. Megyei engedély kellett hozzá, hogy itthon maradjon a családban. Nagy nehezen felvették az állami gondozott intézetbe bejárónak. Mentünk ketten gyalog, akármilyen idő volt. Ott is azzal fogadott az óvónő: miért nem visszük foglalkoztatóba? Mondtam neki, hogy a fejműtétje miatt. A pesti kórház adott neki olyan papírt, hogy testnevelést csak olyan esetben lehet vele végeztetni, ami a fejét nem veszélyezteti. Az is úgy foglalkozott vele, mint a másik. Egyszerűen nem!!! Az elment szülési szabadságra. Jött egy másik, akinek a kiabálása az utcára hallatszott. Félt tőle, meg se mert szólalni. Nem szokott durvaságokhoz. Mi szeretettel neveltük a gyermekeinket. Az unokáinkat még több ráérzéssel és türelemmel. De örültem azért, hogy legalább gyermekek közt lehetett. Volt barátja, kedvenc nevelője. Viszont a kiabálós nevelőnek még a nevét se mondja ki soha. Elégtételt kaptunk annyiban, hogy a vele foglalkozó nevelők mind azt mondják: Ha minden gyermek olyan jó magaviseletű lenne, mint a mi Zsoltink, akkor nekik semmi bajuk nem lenne. Az  évek telnek, és a mi kis fiúnk szorgalmasan jár az iskolába. De úgy látszik, hogy az a hamis papír, amit a nevelési tanácsadóban adtak, megtetézve az óvónő jó indulatú (?) beadványával, végigkíséri a sorsán. Itthon szépen és értelmesen beszél, képről olvas. Az iskolában nem beszél, ha rászólnak, akkor egész nap meg se szólal. Tíz éves, és nem ragad rá az iskolában egyéb, mint a csúnya beszéd. Most már szép betűformákat ír. Mondja: Mama, én nem tudok írni, hogy meg kellene tanulni. Bár tudnám, hogy mit csináljak, hogyan tudnék segíteni neki. Van benne  tudásvágy, segíteni akarás- Nagyon szeretem. Ahova lehet – ha velem van itthon  - mindig viszem magammal. A pénzt ismeri. Tudom én, hogy elmaradott szellemileg. Mit tudjak tenni érte és vele, hogy Emberré nőjön? Az orvosok szerint nem szabad túlerőltetni, majd minden jön magától.  	1990 Február 28 A hónap elején azt hittem, csak az iskola kegyetlensége fog fájni. A sors megint nagyon próbára tett bennünket. Zsoltikánk 4-én rosszul lett, elvitte a mentő Nyíregyházára. Onnan öt nap múlva vitték Pestre, hogy megműtsék. Az anyja vele mehetett a mentőben. 11-én visszahozták Nyíregyházára, azt mondták, hogy a szelep működik, csak lassabban. 14-én újra rosszul lett, bevitték Nyíregyházára. Onnan 16-án vitték megint Pestre. A kivizsgálások alatt el kellett altatni. Annyira félt szegénykém! Addig is mindentől megijedt, de nem félt. A setétbe is kiment egyedül az udvarba. 20-án megműtötték, addig jóformán infúzióval tartották életben. Legyengülve, epilepszia gyanúval hozták haza 27-én. Amit leírtam, csak üres, semmit mondó tények. Azt a lelkiállapotot nem kívánom a legnagyobb ellenségemnek se, amit az egész család átélt. Nagyon nehéz hónap múlt el. De hála Istennek, aki meghallgatta könyörgésünket, hazahozta nekünk – ha betegen és gyengén is. Öröm, hogy láthatjuk. És bízunk a Jó Istenben, hogy megsegíti és újra erős és egészséges lesz. Ő küld neki segítséget, hogy az ő dicsősége megmaradjon örökké. Hisz nincs a földön rajta kívül, akibe hinni és bízni tudjon a becsületes munkás ember.  	1991 február Újra le kell írjam a kicsi fiúnk történetét. Csak a tényeket. Az iskolába megyei engedéllyel, vagy inkább rendelettel tarthatjuk. Mindenáron ki akarják tenni. Egy orvosnő nem engedte. Telefonált a Megyéhez és az Iskolához, hogy ott maradhasson. Orvos és ember volt, aki ismerve a betegségét kiállt mellette, hogy a családban maradhasson. Most az elment, és újra kezdődik a tortúra. Vigyük más iskolába. Tizenkét éves, és nem tanították meg semmire. Még mindig előkészítőbe jár. Úgy látszik: a volt vezető óvónő és az iskola igazgatónője mindenáron el akarja érni, hogy a családból kiszakítsák. Hogy nekik legyen igazuk. Én lehet, hogy elfogult nagymama vagyok, de ember is. És mint ember, nem tudom megérteni, hogy meddig tart még a szegény munkásember gyermekének ilyen fokú elnyomása. Van elég állami gondozott gyermek, akit eldobnak egészségesen és bedugják egy intézetbe. Az egész életük csak szenvedés, hisz ott olyan nevelők tanítanak és nevelnek, akik tán sose józanodnak ki. Míg én kihordtam a kisfiút, eleget láttam. Volt, amikor maroknyi kulcs-csomóval verte a tanár a gyermek fejét. Szerencsétlen nem sírt, vinnyogott kínjában. És ha nem látja senki, akkor vajon mit csinálnak velük. Borzasztó élet az, amikor azt bántják, akinek a legnagyobb jóságra, szeretetre lenne szüksége.  Most már évek óta a nagyapja hordja biciklivel. Fárasztó neki, hisz van annyi súlya, mint a nagyobbaknak. Öröm az, hogy szereti és szívesen viszi. Most, hogy nincs velünk, nem leli este a helyét. Még enni se tud jó étvággyal.  	       	    1992 márc. 15.  Egy régi dal jutott eszembe, elírom. Anyámtól tanultam.   Szegény legénynek olcsó a vére Két-három tallér egy napi bére. Azt se tudja elkölteni mégis végtére Két pogány közt egy hazáért ömlik vére. Rajtunk német dúl, rajtunk Török jár  Tűzzel, vassal pusztul ország és határ. Ez az Istentelen Német annyi kárt tett már,  Hogy hozzá képest mit sem tett Török se Tatár.  		Ezt a bátyámtól, Balázstól tanultam 16 évesen  Nincsen nekem puskám, az orosznak adtam Amikor a harcot könnyedén feladtam. Katona ruhámat az osztrák letépte Amikor két karom a határát védte. Így fizetett érte! Lesz még nekem puskám, szurony is lesz rajta Felhangzik majd újra: magyar fiúk rajta! Szuronyom hegyére idegen vér fagy ott, Úgy szerzem majd vissza szép Magyarországot Édes hazámat                         	1989 december 31. Eltelt újra egy hosszú esztendő örömmel, gonddal, de jó egészségben. Mi papával nem voltunk orvosnál egészen az utóbbi hetekig. Most mind a ketten betegesek vagyunk. Sokszor azt gondolom, hogy tán ez az úgynevezett politikai bizonytalanság és a rendellenes időjárás is nyom bennünket. Nem jó érzéssel várom az új évet. Nem félek az éhhaláltól, viszont jobban félek a gyermekeim, unokáim beilleszkedésének nehézségeitől. Tudom én, hogy mindenkinek meg volt a maga gondja, és épp ezért féltem a magamfajta szegény családokat. Vajon hogy fogják elviselni a terhet, amit a vezetés a vállunkra rak. És a legborzasztóbb, hogy nem háború, nem idegen nemzet vezetői rakták ránk éveken keresztül a jármot. Magyarok? Akik a maguk jólétéért mindent megtettek. Kifosztották az országot. És még az a legfájóbb ma, amikor azt halljuk, hogy demokrácia van végre. Most is olyan vezetők vezetik a falut, a várost és az országot, akik csak a maguk javát és nem a szegény nép életének a jobbra fordulásán dolgoznak. Akik megpróbálnak szólni a  kis királyok ellen, azokat üldözik. Ezt a saját családomon tapasztaltam. Azért féltem őket. Mi egyenes, igazságos, Istent félő, hazát, embert szerető embereknek neveltük őket. Megtanultak becsületesen dolgozni, megbecsülni szülőt, munkatársat. Csak vezetőiket tisztelni nem. Kivált ha látja annak kivételes részrehajlását. Olyannak adják a jobb, könnyebb munkát, aki árulkodik, hazudozik nekik. Hogy is lehet az ilyen embert tisztelni. Hisz én is elmenekültem, ha olyan vezetőm volt, akinek nem bírtam, nem mertem megmondani a hibáit. Inkább vállaltam a nehezebb munkát, de elviselni nem tudtam az igazságtalanságokat. Hadd írjak le ide egy esetet. Gyermekek közt dolgoztam. A nevelők közt volt olyan, aki nem érdemli meg az ember nevet, nem hogy nevelő legyen. Csak a vezető beosztású emberek gyermekeivel foglalkoztak. Megcsinálták a leckéjüket, soha nem büntették őket. Voltak állami gondozott gyermekek, és bármi rosszat csinált a párt titkár, az osztályvezető, vagy más vezető ember vagy asszony gyermeke, mindig az állami gondozott gyermekekre fogták. Láttam, amikor a fülüknél, hajuknál fogva emelték fel a szerencsétlen árva pulyát. Sokszor kulcscsomóval verték a fejüket. Hiába mondtam neki: „Igazgató Úr! Nem az volt a hibás.” Azt felelte: én nem vagyok arra hivatott, hogy beleszóljak az ő dolgába. Ő úgy nevel, ahogy akar. Én eljöttem onnan nem sokára, ő is elment messze innen. Az egyik állami gondozott fiú, aki most 27 éves meglátogatott a múlt héten, és ő elevenítette fel a napköziben történteket. Mit is szólna a világ, az ország, és sajnos sokszor van igaza, aki azt mondja: A csavargó, munkakerülő betörő az állami gondozott, család nélküli gyermekekből kerül ki. Ők mit kaptak kicsi gyermekkoruktól azoktól az állítólagos nevelőktől, akikre a sors bízta őket? Hogy még beírjam: az én fiam. Hisz egy kicsit az is. Ma kormányőr.  	1990 január 14 Az elmúlt évben sok minden történt körülöttem. Ért megalázás, ért öröm és gond is. És ez mind nem a saját döntésemből, hanem másoknak az akaratából történt. Mióta 10 éve nyugdíjba jöttem, úgy igyekszek az életünket alakítani, hogy tudjunk elviselni mindent, ami ér bennünket. A nagy családból, a hétből ketten maradtunk. Lakbéres házban lakunk békében másokkal és egymással több mint 40 éve. Nem voltak nagy vágyaink. Míg a gyermekek kicsik voltak, az ő nevelésük volt a legfontosabb az életünkben. Nehezen neveltük őket, sok munkával, aggódó gonddal, de mindig szeretettel. Visszaemlékszem: Klári lányom még szopott, de sokszor úgy is egész nap mostam, volt, hogy tizenöt órán keresztül is. Akkoriban elég lett volna, ha belépek a pártba, és rögtön kaptam volna munkát. Amikor felajánlották, azt mondtam nekik: Ha segíteni akarnak rajtam, akkor hívjanak mosni. Inkább kimosom a szennyes ruhát, mint sok szerencsétlen ember lelki szennyesét segítsek még fájdalmasabbá tenni. Ugyanis Bírósági ülnöknek hívtak a nőtanács részéről. Annyi hosszú év után derült ki, hogy az ülnökök hány ártatlan ember életét pecsételték meg egy-egy rábólintással. Az Isten megvédett a becstelen munkától. A múlt évben meghalt a sógorom. A felesége sokat megbántott engem. Mihály nem volt rossz, a maga módján szeretett mindenkinek a kedvébe járni. A Pesti sógornőm is jött a temetésre. Együtt mentünk el a lakásukra. Nem akartam, hogy mint egy idegen, csak a koporsó mellé álljunk. Nekem lett volna megalázó. De bár ne mentem volna. Azt se mondta, hogy üljünk le. Nem sírt, úgy tett, mintha kiutálna bennünket.  Eljöttem. Hisz csak a végtisztességet akartuk megadni annak, aki bennünket sose bántott. Igaza volt Gyula fiamnak, hogy ő nem köszön neki többet. Úgy tett a temetésen is, min tha szégyellne bennünket. Ő, aki az urát arra biztatta, hogy ölje meg az öreg asszonyt, aki rájuk hagyta mindenét. És Mihály nem tette meg, de ő addig marta, hogy összeverekedtek, és elment tőlük. Ő, aki soha meg nem nézte az apját a beteg ágyában. Három évig mostam utána, és amikor kiborultam és úgy éreztem, hogy nem bírom tovább, akkor azt mondta: „Ne adj neki annyit enni, kevesebbet szarik és hamarabb meg hal.” Ezt csak én hallottam, tanúm rá csak a Jó Isten. A barátnőinek meg sírva mondta, hogy éheztetem az apját. Nem engedem megnézni neki se, és ha enni küld, azt is kiborítom. És ő aláz, szégyell engem. Megmutatta neki a Jó Isten az Ő hatalmát. Hat évig kellett gondozza az urát. Hogy hogyan, azt nem tudja senki, mert csak azt engedte be a házába, akit ő akart. A fiát, olyan mint ő, az apja temetésére se hívta haza. A többi gyermekének meg azt adták be, hogy baleset érte, kórházban van.  Balázs fiam haza jött a hét végéré épp akkor, amikor a Misi bátyja halva feküdt. Hétfőn volt a temetés, nem tudott itthon maradni. Elküldtem, hogy látogassa meg a nénjét, biztosan fog örülni, ha már a temetésen nem lehet ott. Talán megvigasztalja, hogy vele érez. És nem akarta beengedni! Csak amikor megmondta, hogy kicsoda. Akkor mondta, amikor Margittal odamentünk, hogy ő bizony nem enged be akárkit a házába. Balázsnak a nagy csúnya szakállától félt. Na elég ebből, de többet nem megyek, és a gyermekeimet se küldöm hozzá. A testvérét meg hiába küldöm, nem megyen. Éljen a szép házában, béküljön meg magával és másokkal, még a saját fiával, Ferivel is.   	1990 január 28 Tegnap levelet kaptam. Két halott is van a faluban. Most jó helyen járt a halál. Meghalt Ilus néni és Erzsi, a bagós. Nagyon elesett volt mind a kettő. Le kell írjam az életüket, ahogy én ismertem őket. Ilus néni az anyjával és a bátyjával az iskolánkkal szemben laktak. Ő már eladó lány volt, amikor én iskolába jártam. Én elkerültem a faluból, ő is férjhez ment. Nem ismertem a férjét. Jött a háború, a férjével Erdélybe került. Úgy tudom, hogy gyermekük nem volt. Évekig, tán évtizedekig nem láttam. Egyszer otthon voltam és anyám mondta: „Ilust elvitette valaki a bolondok házába”. Én megütődve kérdeztem: „Mi történt vele, hogy megbolondult”? Anyám azt mondta, hogy nem bolond az lányom, bolondabb az, aki elvitette. De nem mondta meg, hogy ki vitette el. Aztán egyszer jött hozzám a papné, itt így írom a nevét. (Nem írom a nevét.) És kért, hogy helyette, a nevében látogassam meg Ilust a kórházban Nagykállóban. Ő fizeti a költségeket, menjek el hozzá, ő ad befőttet, meg süt neki valamit. Gondoltam magamban: nem vagyok én olyan szegény és kapzsi, hogy az ő ajándékával és költségén menjek egy beteget megnézni. Elmentem, és megmondtam neki, hogy a volt szomszédjától tudom, hogy itt van. Ő nem ér rá megnézni. Nem engedtek vele beszélni. Előbb az adjunktus nőhöz vittek be és alaposan kikérdezett mindenről, amit vele kapcsolatban el tudtam mondani. Hisz nem laktam a faluban, sokat nem tudtam róla. De más se, mert nem járt sehova. Ha valaki igazságtalanul megbántotta, annak a fejére olvasta minden bűnét. Ilyen szavakkal: Te beszélsz, törődj a magad dolgával, az urad …...... jár, te nem vagy neki elég. Vagy „Nem loptál még eleget, azzal törődj, hogy mikor kapnak el, ne én velem.„Én ezeket elmondtam az adjunktus nőnek és mondtam, amit anyám mondott: Nem bolond az lányom! Az a bolond, vagy bűnös, aki elvitette.” Hazaengedték. Sokszor találkoztam vele az utcán. Úgy tett, mintha nem ismerne. Sokszor mondtam a testvéremnek: Én soha nem bántottam meg, miért nem szól, a köszönésemet se fogadja. Tán öt percig ha beszéltem vele a kórházban. Egy nővér is bent volt, az kísért ki, és bezárta utánam az utcai ajtót. Senkitől semmi ajándékot nem fogadott el. A testvére, aki Pesten egyedül él, 80 éves elmúlt, küldött neki havonta ezer forintot. Orvoshoz nem ment, próbáltak szociális segélyt adni neki, de nem fogadta el. Ha a faluban valakinek szüksége volt olyan gyümölcsre, magvakra, zöldség félékre, ami a faluban megtermett, de nem mindenkinek. Akkor Ilus néninek szóltak, ő kerített és sose mondta kitől kinek veszi. Nem kereskedett, de egy kis gyümölcsöt, vagy télen disznóölésből kóstolót elfogadott. Mocskos, koszos soha se volt. Legutóbb aminkor láttam, épp halottak napjára mentem haza. Egy nagy cipő volt a lábán, körbetekerve rongyokkal. Lefogyott, alig bírt járni. A testvéren szerint biztos cukros lehetett. A lábujja le van rothadva, szinte büdös szerencsétlen és nem megyen orvoshoz.  És most már megszűnt minden kínja, lelki gyötrődése. Rengeteget szenvedett. Ő is a háború mártírja. Az urát elvitték a németek, ő egy szál ruhában, senki és semmi nélkül vergődött haza. Haza a faluba, ahol soha senkitől jó szót, szeretetet nem kért. Ő se adott. Élt egy ember és elment. És ebben a szeretetlen világban hányan élnek így? És hányan halnak meg elhagyottan, emberi együttérzés és szeretet nélkül?  	1990 március 14-én hazamentem. Szomorú kötelesség hajt haza, Bözsi testvérem agyvérzéssel a kórházba került. Az ötven éves fia régen beteg, ő is bent van megint. Szomszéd a két szoba, ahol fekszenek. Árpi bemegy őket megnézni. Vajon mit érezhet? Mind a ketten szeretnek élni. Úgy gondolom, hogy borzasztó lesz bármelyiknek elveszíteni a másikat. Nem is tudok mit írni, nagyon sajnálom őket, de az egész családot is. Míg egészség és békesség van köztük, addig minden jól van. És jön a betegség, az elmúlás, és az egész család rendjét megzavarja. Ilyenkor tudja meg az ember, hogy mit ér a másik.  Eljártam aratni, csépelni Kelényi tekintetes úrhoz részesben. 21 ember közt én voltam a legfiatalabb. Anyám nem akart engedni. Nem tudom, hogy sajnált-e vagy szégyellte, sose mondta meg. De amit kerestem, azt közösen megettük. Új ruha abból se lett. Végül szolgáló lettem, cseléd. Nem szégyelltem, és ma se szégyellem. Becsületes munkával kerestem a kenyeremet. És ma is olyan jó érzés, hogy aki akkor ismert, a mai napig messziről megtisztel az előre köszönéssel. Lassan az idősek elmennek. Most van más, aki tisztel, például a volt munkatársaim. Nem bántottam soha senkit. Úgy gondoltam, hogy akkor kaphatok szeretetet és tiszteletet, ha én adok előbb.  	1990 április 17 Temetésen voltunk. 9-én meghalt Bözsink. 12-én temettük. Az Isten szép hosszú életet adott neki. 81.-ik évében ment el jóformán fájdalom nélkül élt. Azt mondta, hogy neki a szülés is könnyebb volt, mint egy kemence kenyeret kisütni. 10 gyermeket hozott a világra, abból hetet nevelt fel. Anyánk mellett!!! Mire saját házba költözte, mind megkereste a maga kenyerét. Abba kellett hagynom az írást – tán még jó is. Nem is folytatom. Minek?  	1990 június 10 vasárnap Tegnap és ma is egyedül vagyok itthon. Próbálok mindent csinálni, hogy teljen az idő. Kiürültem lelkileg? Vagy elfáradtam? Nem tudom. Jó lenne kibeszélgetni magam valakivel.  Elmentem a Bihari Pista temetésére. Tiszteltem és szerettem őt. Mint ember, példamutató életet élt. Dolgozott mindig becsülettel. Egyetlen fiát felnevelték, mindent megadtak neki, amit csak szülő megadhat. És mégis semmi ember lett belőle. Az ital miatt hagyta el a felesége. A temetésen láttam a menyét, hogy mennyire értékelte az apósát. Ő siratta meg igazán szívből. Olyan kegyetlen rosszul érzem magam. Nincs akihez szóljak. Ha meghalnék hirtelen, az se lenne baj, csak lenne már vége mindennek. Hetek óta beteg vagyok, köhögtem. Most testileg valahogy összeszedtem magam. Mi az hát, hogy semmi munkában nem lelem örömet. Csinálom, de miért? Kinek? Nekem már nagyon kevés kell ételből, ruhából. Szeretet kellene! Emberi szeretet, amit nem ad nekem semmi. A családomnak csajk az kell, amit adni tudok. Mindig várom őket. Legalább egy sort írhatnának néha. Nem kéne nekem még az se, hogy írják le, hogy szeretnek. Csak annyit: jól vannak és eszükben  vagyunk. Tudom, mindegyiknek meg van a maga gondja. Kell éljék a saját életüket. A fiam ha haza jön, alig van itthon. Az ismerősök, a barátok és az olvasás kedvesebb neki, mint az, hogy beszélgessen velünk. Szegény Balázs testvérem volt ilyen. Az is mindig ment, és amikor anyánk mondta neki: „Fiam, mindig mégy. Ha haza jössz, alig vagy itthon.” Erre mondta: „Anyám, a rokonokat is meg kell látogatni.” Szegény anyánk sokat emlegette, amikor odamaradt a háborúban. „Biztosan szívesen lenne most velünk is.-” A haláláig várta haza, és míg élek, én is várom. Mondják: nem jön már haza. De én úgy érzem, Ő él – ha másképp nem, bennem. Akiket láttam eltemetni, ott bele tudok nyugodni. Ez a sorsa az anyától született embernek – meg kell halni.  Aki évekig, vagy csak órákig szenved testileg, annak megváltás a halál. De akinek csak a lelki fájdalom jutott a kevés öröm mellett, annak nehezebb tán még a halál is. Sokszor gondolok rá, és meg is tenném, hogy véget vetek ennek a szeretet nélküli életnek. Negyvenkét hosszú évet éltem Balázzsal, és nem tudom megérteni, hogy miért megyen mindig. Várom, várom egész nap, hogy beszélgessünk. Ma is elment két órára, és nem jön. Mindenki másnak segít, de itthon a kertből egy szál dudvát nem húz ki. Így akar magának barátot szerezni? Hát nem veszi észre, hogy csak a potya munkája kell? Örökké fáradt, fáj a feje, de menni nem fáj! Az itthon végzett munka teher neki. Miért?  Ha kedve van, az udvart szépen rendben tartja. Ha elmegyen segíteni, akkor vajon ott is azt csinálja csak amit akar, amihez kedve van? Na, elég ebből. Kiírtam magamból a mérget, de bele nem tudok nyugodni. Ha azt mondja estig lesz, rendben, estig lesz, de ne hazudozzon.              ÚJ FÜZET – vonalas, borító nélkül.  	1998 Január 10 Megkezdem újra az írást. Most van időm. Nem is tudom, hogy mit írjak. Magamról? Vagy másokról? Megöregedtem. Négy hónap múlva betöltöm a hetvenöt évet. Nagyon sok idő ez. De örömmel gondolok vissza, sok-sok munkával éltem végig. Gyermekkorom óta mindig sokat dolgoztam. Voltam libapásztor, őriztem a libákat, amiket rám bíztak. Sose engedtem kárba veszni tizennégy évesen. Huszonegy ember közt szedtem a markot. Sose felejtem el, mikor a részemet haza hozták. Anyám sírt örömében. Az ő szavait írom le ide: „Istenem, mennyit kellett dolgozzon ez a vékony lány, hogy ennyi búzát kapjon.” Nagyon örültem neki, hogy már én is tudok kenyeret keresni. Minden évben mentem, jó volt emberek közt dolgozni, szerettem őket. Sokszor eszembe jutnak. Szeretnék legalább azokkal találkozni, akikkel együtt dolgoztam. Nem sokan vagyunk, akik még élünk. Legtöbben családos asszonyok és emberek voltak. Az idő eljárt felettük is. Vannak köztük többen, akik a háborúban maradtak. Áldott legyen még a halálban is mindegyikük emléke, szeretetet kaptam tőlük.  	II.hó 21 Van egy kis időm, írni szeretnék a régi időkről. Jobban emlékszek azokra, mint a mostanira. Elfelejtek sok mindent, ami körülöttem történik. Az elmúlt év sok szenvedést hozott rám. Ötször estem el, és mindig a fejemet ütöttem meg úgy, hogy orvoshoz kell járjak. Most is szedem a gyógyszert. Nem sokat használ, de a fájdalmat csillapítja legalább. Igaza van Anyám nagybátyjának, aki 85 évig élt. Szeretett minket gyermekeket, ha mentünk hozzá gyümölcsöt enni mindig szívesen adta, megsimogatta a fejünket és mondta: „Hej gyermekek, nem jó megöregedni. Ha fájdalom nem volna, akkor öregség se volna.” Most már tudom, az élettel vele jár a fájdalom is. Nem zúgolódok a fájdalom ellen, elviselem és hálát adok a Jó Istennek minden napért, hogy még élek és el tudom látni azokat, akiket a Jó Isten rám bízott. Áldott legyen az erőért és szeretetért, amit ad nekem naponként. Gyermekkoromban is ért szenvedés. Tífuszos lettem legelébb a faluban. A családban Emma, Gabi és Berti testvéremmel. Berti belehalt, mi gyermekek életben maradtunk. És tán még ketten Emmával élünk. Ő sokat szenvedett azóta is. A tisztiorvos megmondta anyánknak: „Ez a kicsi sokat fog szenvedni attól a csúnya betegségtől. Én is tán attól szenvedek öregségemre, nagyon utolért a nyomorúság. Úgy szerettem mindig dolgozni, segíteni másokon. És úgy érzem, hogy minden nappal fogy az erőm. Ez a rettenetes zúgás a fejemben nem fog már elmúlni. Nincs rá gyógyszer, vele kell éljek, süket lettem. Értéktelen ember. Nem akarok elkeseredni miatta. Anna testvérem is süket lett vénségére, és sose panaszkodott. Én is igyekszek belenyugodni a sorsomba. Háláét adok a Jó Istennek, hogy így is vagyok. Utazni nem merek egyedül. Az orvoshoz is a Zsolti unokám kísér el, ha muszáj menni. Balázs tűr, mert muszáj eltűrjön. De egy lépést se segít nekem. Ha nem hallom, hogy mit mond, akkor csúnyán kiabál. Megszoktam már, és nem kérdezek semmit. Végzem a munkámat ahogy bírom. Egyszer majd csak vége lesz. Egyszer. Sajnálom Zsolit. Mi lesz vele, ha elmegyek egyszer pihenni. Kérem a Jó Istentől, hogy adjon hozzá szerető szívű embereket, akiktől megkapja azt a sok szeretetet, amivel mi felneveltük. A földből is visszajövök szeretni, ha valaki megbántja. Adjon a Jó Isten neki erőt, hogy megértsen mindent, és őt is megértse mindenki.  	   (Az utolsó, kézzel írott hat oldal. Többféle tollal készült, egyre nehezebben olvasható szöveg.) 	1997 március elseje Régen sokat írtam. Eldugni nem volt hova. A gazdáim mindig meglelték. És amikor eljöttem tőlük, akkor kidobták a szemétbe a nekem kedves fényképekkel együtt. A sors úgy hozta, hogy visszajöttem hozzájuk. Hét hónapig voltam otthon, nem bírtam tovább a nélkülözést. Bözsink szép családot nevelt fel az anyánk és Emma testvérem segítségével. Hat fiút és egy lányt. Szerettem a gyermekeket, és ma is szeretem akik megmaradtak. Pista, Árpi, Zoli – meghaltak elég fiatalon. Laci, Bandi és Erzsike még élnek. Adjon a Jó Isten nekik hosszú életet, hogy örülhessenek egymásnak és a családjaiknak.  Emma testvéremmel maradtunk mi is ketten. Míg nem voltam ilyen nyomorult, többször elmentem megnézni. Most már nem merek elindulni magamban. A nagyothallásom nem szűnik, sőt még rosszabb. Itt abbahagytam az írást. Néha fájdalmak kínoznak.  Nagyon nehéz elviselnem a mindennapokat. Ketten összezárva ülünk itt. Testem, lelkem tele fájdalommal. Nem bánt engem senki. Még is tele van a testem-lelkem fájdalommal. Jó lenne ha már túl lennék mindenen, nem lennék senkinek a terhére. Ülni itt egész nap, munkám nincs ami örömet adna, hogy dolgozzak. Nagyon nehéz elviselni ezt a betegséget. A család szétszóródott, nincs kivel beszélgetni se dolgozni. Nem is tudom, hogy bírom még meddig tart ez az élet. Jó lenne már túl leni mindenen és elenni örökre, hogy ne legyek senki terhére. Nem akarok fájdalmat okozni senkinek. De úgy érzem: nem sokáig bírom ezt az életet. Megértem én, hogy mindenkinek élnie kell a magam életét. Csak nagyon belefáradtam az életbe."